24. november 2019, 15:21	https://tartu.postimees.ee/6833682/galerii-rahvatantsuansamblid-panid-ermi-silla-vonkuma	Postimees	Galerii: rahvatantsuansamblid panid ERMi silla võnkuma	Täna oli Eesti Rahva Muuseumi(ERM) silla-ala rahvatantsijate päralt, nimelt lõppes ERMis rahvatantsuansamblite kontsertnädalavahetus galakontserdiga «Üks tants, mis tahab tantsimist». Järjestikku astus üles 11 rahvatantsuansamblit, kes kõik esitasid ühe tantsu, mis on loodud enne 1975. aastat. Rahvatantsuansamblite kontserte võõrustas Eesti maaülikooli rahvatantsuansambel Tarbatu, mille kunstiline juht Jaanus Randma sõnas, et uusi tantse tantsitakse niigi ning aeg oleks meelde tuletada, millistest tantsudest on välja kujunenud praegune tantsupidude kava. Kuigi ERMi silla-alal oli tantsijatel ruumi vähem, kui mõnes võimlas või peoplatsil, siis suutsid tantsijad ka kitsal platsil maja võnkuma panna. Tartu ülikooli rahvakunstiansambli esituses tantsutud «Otsapandjatse» ajal võnkus ERMi silla ala tuntavalt tantsuga kaasa. Päeva juhtis Vanemuise näitleja Priit Strandberg, kes ise küll tantsuplatsil jalga ei keerutanud, kuid lisaks ava- ja lõpukõnele ning vahetekstidele esitas ka kaks laulu. 	Tartu Postimees	Eili Arula	0	11
24. november 2019, 15:07	https://maailm.postimees.ee/6833691/kongo-dv-s-kukkus-reisilennuk-elurajooni	Postimees	Kongo DV-s kukkus reisilennuk elurajooni	Lennukiõnnetus Kongo Demokraatlikus Vabariigis Gomas. FOTO: bbc.com Kongo Demokraatliku Vabariigi idaosas Goma linnas kukkus täna elurajooni väikelennuk ning vähemalt 23 inimest sai surma. Lennuk Dornier-228 oli tõusmas õhku Gomast 350 kilomeetrit põhja jäävasse Benisse, ütles lennufirma Busy Bee esindaja. Lennuk kukkus Goma lennuvälja lähedale elurajooni. «Pardal oli 17 reisijat ja kaks meeskonnaliiget. Lennuk tõusis õhku umbes 9–9.10,» ütles Busy Bee töötaja Heritier Said Mamadou. Goma päästeteenistuse koordinaatori Joseph Makundi sõnul on õnnetuses hukkunute arv tõusnud 23-le. Lisaks lennukisolnutele sai surma ka maapinnal olnud inimesi. Busy Bee on uus firma, mis teenindab kolme lennukiga Põja-Kivu provintsi liine. Firma üks hooldustööline ütles uudisteportaali actualite.cd vahendusel, et õnnetuse põhjustas masinarike. 	Maailm	AFP / BNS	0	0
24. november 2019, 15:03	https://www.postimees.ee/6833688/vabaohumuuseumis-tahistati-kadripaeva	Postimees	Vabaõhumuuseumis tähistati Kadripäeva	Vabaõhumuuseumis tähistati täna Kadripäeva. Ürituse raames toimus ka töötuba, kus lapsed said endale maske meisterdada. Lisaks sai tutvuda kommete ning pühadetoitudega. Kadripäev tähistab eestlaste rahvakalendris tubaste tööde algust. Sellel päeval riietuvad kõik, nii mehed kui naised, kaunitesse valgetesse riietesse, värvivad põsed punaseks ja käivad kodust kodusse kadrisanti jooksmas ning karjaõnne soovimas. 	Postimees	Postimees	0	0
24. november 2019, 15:00	https://sport.postimees.ee/6833683/suusahupete-esimesel-mk-etapil-naitas-parimat-lendu-norralane-austerlased-porusid	Postimees	Suusahüpete esimesel MK-etapil näitas parimat lendu norralane, austerlased põrusid	epa08021672 Daniel Andre Tande of Norway in action during the FIS Ski Jumping World Cup at the Adam Malysz Ski Jump in Wisla, Poland, 24 November 2019. EPA/Grzegorz Momot POLAND OUT FOTO: Grzegorz Momot/EPA Sel nädalal tehti Poolas Wislas algust suusahüpete MK-sarjaga, kus täna oli kavas suure mäe individuaalvõistlus. Esikoha teenis ülivõimsa edumaaga norralane Daniel Andre-Tande, kes hüppas HS134 mäel 127 ja 129 meetrit, mis andis kokku 241,4 punkti. Teisel kohal lõpetas sloveen Anže Lanišek (225,6p), kes kaotas võitjale koguni 15,9 punktiga. Kolmas oli kolmekordne olümpiavõitja poolakas Kamil Stoch, kes kogus punktisummaks 224,2 silma. Neljandana lõpetas eelmisel hooajal nelja hüppemäe turnee ja MK-sarja võitud jaapanlane Ryoyu Kobayashi (224,0 p), viienda koha teenis samuti jaapanlane Daiki Ito (223,2 p) ja kuues oli sloveen Timi Zajc (222,3 p). Eile meeskonnavõistluse võitnud austerlastest oli parim täna Jan Horel, kes teenis alles 12. koha (215,3 p). 	Sport	Postimees Sport	0	0
24. november 2019, 15:00	https://tarbija24.postimees.ee/6832997/laip-vetsus-ja-uleuldine-vagivald-mcdonald-si-tootajad-kardavad-usas-oma-ohutuse-parast	Postimees	Laip vetsus ja üleüldine vägivald: McDonald'si töötajad kardavad USAs oma ohutuse pärast	McDonald'si logo FOTO: Shannon Stapleton / Reuters / Scanpix USA Today vahendas, et 17 Chicago suurlinna piirkonna töötajat kaebasid McDonald'si kohtusse seoses firma suutmatusega tagada nende turvalisus tööpostil. Neljapäeval Illinoisi osariigi maakonnakohtusse edastatud kaebuses seisid 17 töötaja kaebused seoses firma ohtlike käitumismustritega, mis ei taga töötajate ohutust töökohas. Kaebuses kirjeldatakse, kuidas erinevatest Chicago McDonald'si esindustest laekub hädaabiliinile 911 päevas ligi 20 kõne, ning et kiirtoidukett pole rakendanud piisavalt meetmeid, kaitsmaks oma töötajaid otsese vägivalla või selle tunnistajaks olemise eest. USA Today ja NPR tõid välja, kuidas erinevate esile toodud juhtumite käigus on töötajate peale urineeritud, neid relvaga ähvardatud, märja põranda hoiatussildiga tümitatud, liputatud, ning ühel korral leidis töötaja McDonald'si vetsust ka laiba. Samuti on mitmeid töötajaid häirinud McDonald'si «Experience of the Future» («Tulevikukogemus») nime all tehtud sisedisaini muudatus paljudes esindustes, mis on külastajatele muutnud palju kergemaks kööki või töötajate aladele minemise. Sellele lisanduvad kaebused drive-in teenindusakende disaini suhtes, mis lubavat liialt liberaalselt füüsilist kontakti teenindaja ja kliendi vahel. «McDonald's on täielikult läbi kukkunud vägivalda minimaliseerivate kaupluselahenduste disainimisel,» sõnas hagi peaadvokaat Danny Rosenthal, lisades et McDonald's pole omalt poolt teinud piisavalt oma töötajate jaoks, et nood oskaksid vägivalla puhkemisel adekvaatselt reageerida. McDonald's esitas omalt poolt avalduse, milles kinnitas, et firma võtab väga tõsiselt oma töötajate turvalisuse küsimust ning kavatseb edaspidigi investeerida koolitustesse, mis peaksid tagama turvalisema keskkonna nii klientide kui töötajate jaoks. Sonia Acuna, üks hagejatest ja varemmainitud laiba leidja, ei nõustunud aga McDonald'si poolsete väidetega. «McDonald's ei ole mulle kunagi pakkunud ohutuskoolitust ega tuge traumast ülesaamisel,» sõnas Acuna, toonitades et töötajad ei peaks end igapäevaselt ohuolukordadesse panema pere äratoitmise nimel. «Seepärast me ka kaebame McDonald'si kohtusse - kuna meie jaoks on see elu ja surma küsimus,» kinnitas Acuna. Kolme aasta jooksul on USA Today andmetel USA meediast läbi käinud 720 McDonald'si esindustega seotud vägivallajuhtumit. 	Tarbija	Magnus Altküla	0	0
24. november 2019, 14:33	https://www.postimees.ee/6833665/vorumaalased-on-mures-maakonda-voib-ainult-kuus-apteeki-jaada	Postimees	Võrumaalased on mures: maakonda võib ainult kuus apteeki jääda	Apteek FOTO: Marko Saarm Võrumaalased on mures ravimite kättesaadavuse pärast peale apteegireformi, sest maakonna 14 apteegist jääks järgi vaid kuus. Seetõttu pöördus SA Võrumaa Arenduskeskus selguse saamiseks sotsiaalministeeriumi poole. Vallajuhtide sõnul jäävad vastuseta küsimused, milline on proviisorite huvi ja võimekus asendusapteeke asutada, kas leidub personali, kust leitakse investeeringuteks vajalikud vahendid ja millised on uue süsteemi töölehakkamiseks vajalikud ajaraamid. Võru maakonnas, kus elab enam kui 35 000 elanikku, on praegu 14 apteegist nõuetele vastavaid üksnes kuus. Arusaadavalt ei pruugi Võrumaal olla sedavõrd atraktiivne ettevõtluskeskkond võrreldes suurlinnadega nagu Tallinn ja Tartu, märkis Võrumaa Arenduskeskus lõppeval nädalal ministeeriumile saadetud kirjas. Ajakirjanduses on käsitletud apteegireformi teemat küllaltki põhjalikult ning reformi praegune seis on mõnevõrra arusaamatu, kuna teadaolevatel andmetel üle kogu Eesti ei vasta nõuetele umbes 300 apteeki. See on üle poole apteekidest, kuid samas ei ole väidetavalt praeguseni omanikku vahetanud ükski mittevastav apteek, kirjutas ühendus. Kuus apteeki ei ole Võru maakonna jaoks piisav, et tagada elanike jaoks mõistlikul tasemel ravimite kättesaadavus. Kuna puudub kindlus, kuidas tagada ravimite kättesaadavus maakonnas ka viie kuu pärast, siis soovib keskus teada, kas on leitud lahendus probleemidele, mis kaasnevad omandipiirangute nõuetele mittevastavate apteekide võimaliku sulgemisega järgmise aasta aprillist. 	Postimees	BNS	0	0
24. november 2019, 14:25	https://sport.postimees.ee/6833663/aasta-parimateks-motosportlasteks-valiti-kevin-saar-ja-anastassia-kovalenko	Postimees	Aasta parimateks motosportlasteks valiti Kevin Saar ja Anastassia Kovalenko	Anastassia Kovalenko FOTO: Karli Saul Lõppeva aasta parimateks motosportlasteks valiti Kevin Saar ja Anastassia Kovalenko. Eile toimunud Eesti Mootorrattaspordi Föderatsiooni pidulikul hooaja lõpupeol autasustati lõppenud aasta parimaid sportlaseid ja klubisid. Aasta sportlasteks valiti tänavu meestest Kevin Saar ja naistest Anastassia Kovalenko ning meeskonnaks Kert Varik ja Lauris Daiders. Lõppenud hooajal käis erinevatel motospordi aladel Eesti radadel võistlemas ligi 2000 motosportlast nii Eestist kui naaberriikidest ning välismaal käis Eestit esindamas tänavu pea 90 Eesti võistlejat. Üle 20 noore motosportlase esindas Eestit motokrossi EM- ja MM-võistlustel ning Speedway ja SuperMoto Euroopa meistrivõistlustel. Eestis toimus lõppeval aastal ühtekokku 85 võistlust, mille hulgas rahvusvaheliselt suure tunnustuse pälvinud külgvankrite motokrossi MM-etapp ja quadide EM-etapp Kiviõlis. Lisaks peeti meil ka SuperMoto Euroopa meistrivõistluste etapp, noort motokrossi Euroopa Kirde-regiooni finaalvõistlus ning kestvuskrossi Euroopa karikavõistluste finaal Paikusel. 2019 motoaasta on Eestile sarnaselt eelmistele aastatele olnud rahvusvaheliselt tulemusterohke. Tänavu tõid Euroopa meistrisvõistlustelt kuldse medali ära Kevin Saar, hõbeda külgkorvikrossikoondis Rahvuste krossil, pronksid Aksel Pärtelpoeg ja Kristjan Siilak, Euroopa karika Tamur Vanker kestvuskrossis quadidel ning klubide arvestuses Elary Talu ja Priit Biene enduros. Eesti soolode rahvuskoondis kordas oma Rahvuste krossi parimat tulemust olles Hollandis neljas. Aasta motosportlaseks valiti teist aastat järjest Kevin Saar, kellele 2019 oli juba kolmandaks järjestikuses aastaks quadidel Euroopa meistriks tulla. Aasta naisportlase tunnustuse sai Itaalia motoringraja meistrivõistlustel neljanda koha saavutanud Anastassia Kovalenko. «Olen õnnelik selle tiitli üle, kuigi arvan, et minu selle hooaja tulemused olid pigem tagasihoidlikud ning ootasin endalt rohkemat. Tean, et potentsiaalis on mul võimalik olla stabiilselt esikolme hulgas,” kommenteeris Kovalenko. «Sel hooajal oli kindlasti kõige meeldejäävamaks hetkeks poodium Mugello ringrajal, kus sai sõidetud paduvihmas 8 kraadi käes. Kahjuks pidin ka kokku puutuma mitme tehnilise viperlusega, mille tõttu ei saanud ma näidata õiget kiirust ning kaotasin etappidel olulisi punkte. Paratamatult tehnikaspordis sellised asjad juhtuvad ning nendega tuleb arvestada. Sel aastal oli ka konkurentide arv suurem ning tase võrreldes eelmise aastaga kōrgem. Kõik sõidud olid väga pingelised ning punktide vahed minimaalsed. Kindlasti aga sain sel hooajal kogemust ning teadmisi juurde, mis aitavad mul korralikult ette valmistuda järgmiseks hooajaks,» rääkis aasta parim naismotosportlane. Aasta nooreks valiti sarnaselt eelmisele aastale Aksel Pärtelpoeg, kes saavutas SuperMoto Junior klassi Euroopa meistrivõistlustel teist aastat järjest kolmanda koha ja võitis ka Eesti meistrivõistlused. Teist aastat valiti ka parimat meeskonda, kelleks olid sarnaselt eelmisel aastale Kert Varik ja lätlane Lauris Daiders, kes lõpetasid külgkorvide MM-hooaja 6. kohaga. Aasta parimaid autasustasid Eesti Mootorrattaspordi Föderatsiooni president Andre Sepp ja alakomisjonide liikmed. Neljandat aastat kuulutati välja ka eriauhinnad «Aasta mototegu» ja «Aasta sangar». Nendest esimene on mõeldud Eesti motoelu käesoleva aasta kõige tähelepanuväärsema teo tunnustuseks, kus toimus veebihääletus ja rahvas valis 2019 «Aasta mototeoks» Team Osula oma panuse eest Eesti motoringraja rajaäärse elu ja melu värvikamaks muutmisel. «Aasta sangari» tunnustusmeened said tänavu Kiviõli motofestivali eestveadajad Janek Maar ja Madis Olt ning Rahvuste krossil 2. koha saanud külkorvikoondis koosseisus Kert Varik, Lauris Daiders, Markus Normak, Karl-Albert Kasesalu, Gert Gordejev ja Keit Kivaste ning koondise juht Aare Noormaa. Aasta motosportlased 2020: 	Sport	Postimees Sport	0	0
24. november 2019, 14:10	https://tarbija24.postimees.ee/6833588/soome-lubab-oige-pea-autojuhtidel-soita-talvel-suverehvidega	Postimees	Soome lubab õige pea autojuhtidel sõita talvel suverehvidega	Eelnõu on väljatöötatud eeldusel, et juhid on piisavalt mõistlikud ja teavad, millal talverehvid vajalikud on. FOTO: MARKKU OJALA/EPA Päikeseline, kuiv ilm, külma on -5 kraadi ning sõidukil on all suverehvid. Järgmise aasta juunist jõustub Soomes seadus, mis lubab erasõidukitel kasutada talvisel ajal suverehve, kui ilm seda lubab. Praeguse seaduse kohaselt peavad autodel olema talverehvid hiljemalt detsembri algusest kuni veebruari lõpuni. 2020. aasta 1. juunist on talverehvide kasutamine kohustuslik vaid juhul, kui ilmatingimused seda nõuavad. Seda ka siis, kui talvised tingimused on perioodil novembri algusest märtsi lõpuni, kirjutab Yle. Järgmisel aastal jõustuvas seaduseelnõus pole märgitud, millise ilmaga peab talverehve kasutama. Saksamaal nõutakse neid siis, kui teedel on jääd, jäidet või musta jääd. Soomes on eelnõu väljatöötajad tegutsenud eeldusel, et sõidukijuhid on piisavalt mõistlikud ja teavad, millal talverehvid vajalikud on. Yle teatel on see veider mõte, kuna tänapäeval on paljudel juhtidel vähe kogemust kõige hullemate ilmatingimustega, mida Soome talv pakkuda võib. Selle põhjuseks on asjaolu, et enamus juhte sõidavad hästi hooldatud kiir- ja maanteedel, kus väga libedad olud on tihtipeale talve jooksul vaid mõnel tunnil. Lühemad talved võivad samas tuua suurema vesiliu ohu isegi kõige paremini hooldatud teedel. Soome transpordi- ja kommunikatsiooniministeeriumi tutvustatud reformi kohaselt ei hakata seaduse vastu eksijaid trahvima. Ka politsei pole veel hinnanud, milliseid ilmaolusid võib pidada suverehvidele sobivaks. Politsei ringkondades levib idee, et esialgu hakatakse keerulistes oludes suverehvidega juhte hoiatama. Uus seadus kutsub juhte üles pöörama tähelepanu ka sellele, milliseid talverehve nad kasutavad – tõenäoliselt teeb üha rohkem juhte ülemineku naastrehvidelt lamellrehvidele. Mõnel pool peetakse lamellrehve teedele (aga ka riigi ja omavalitsuse rahakotile) sama kahjulikuks kui naaste, samuti on kahtlusi lamellide keskkonnamõju osas. Sarnaselt Eestiga on ka teisel pool lahte kevaditi probleemiks naastrehvide tekitatud tolm. Mõnevõrra üllatuslikult pole Soome kunagi sätestanud, kas juhid peaksid kasutama naast- või lamellrehve, kuid ministeerium selle kallal praegu töötab ning plaanib kondikava paika saada ajaks, mil seadus jõustub. Tõenäoliselt palutakse juhtidel kasutada rehve, mille küljele on paigutatud sümbol 3PMSF (three-peak mountain snowflake), mis tähendab, et rehvi võib kasutada talvel neis riikides, kus talverehvid on kohustuslikud ning mis on sobilikud kasutamiseks karmides lumeoludes. Soome peab oma seadusandluse enne jõustumist kooskõlastama veel Euroopa regulatsioonidega. Lisaks sellele ei saa välismaa autojuhte põhjendamatult Soome teedelt eemale jätta. Seega on võimalik, et Eesti juhid uute nõuetega oma pead ei pea murdma. 	Tarbija	PM Tarbija	0	50
24. november 2019, 14:04	https://maailm.postimees.ee/6833660/soomes-sai-onnetuse-labi-surma-parlamendisaadik	Postimees	Soomes sai õnnetuse läbi surma parlamendisaadik	FOTO: rantakangas.fi Soome Keskerakonna kauaaegne parlamendisaadik Antti Rantakangas sai reedel õnnetuse läbi surma, teatas erakonna fraktsioon täna. Kokku kuues, kaasa arvatud praeguses parlamendikoosseisus olnud 55-aastane Rantakangas hukkus Helsingis. «Meid tabas šokeeriv uudis. Meie töökaaslane, kauaaegne erakonnatöö rabaja ja meie kõigi hea sõber on surnud,» ütles fraktsiooni esimees Antti Kurvinen partei kodulehel. Õnnetuse iseloomu teates ei täpsustatud. 	Maailm	STT / BNS	0	0
24. november 2019, 13:55	https://sobranna.postimees.ee/6830396/5-suureparast-nippi-lendlevate-juuste-vastu	Postimees	5 suurepärast nippi lendlevate juuste vastu	FOTO: Raykin Dmitriy/PantherMedia / Raykin Dmitriy Sügisel ja talvel on juuksed eriti lennualtid ja täis staatilist elektrit. Õige hooldusega saab siiski asja kontrolli alla. Pidevalt elektrit täis juuksed on märk sellest, et on aeg alustada seespidise hooldusega, kirjutab Freundin. Kui sa jood piisavalt vett ning nahk ja juuksed on vedelikuga korralikult hästi varustatud, ennetad sellega juba ühte peamist juuste lendlemise põhjust, nimelt liiga kuiva juuksestruktuuri. Lisaks sisemisele hooldusele pea meeles ka neid viit asja: 1. Niisutus on kõige alus Juukseid pestes tasub eelkõige varuda rikkalikke šampoone, palsameid ja maske, mis niisutavad juukseid põhjalikult. Väldi alkoholisisaldusega tooteid, kuna need kuivatavad juukseid veelgi enam. 2. Ei mingit kuumutamist Katsu vältida fööni ja sirgestustange ning lase juustel õhu käes kuivada. Kui see kohe kuidagi pole võimalik, siis kasuta vähemasti kuumakaitset. 3. Õige juuksehari Loobu metall- või tehisharjastest valmistatud juukseharjadest ja kasuta selle asemel looduslike harjastega juukseharju. 4. Esmaabi: kätekreem Kui sa pead käigupealt lendlevaid juukseid ohjeldama, siis pane veidi kätekreemi peopessa ja silu üle juuste. Muidugi peab ette vaatama, et liiga palju kreemi ei paneks, muidu jätavad juuksed rasvase mulje. 5. Looduslikud kiud sünteetika asemel Lisaks õigele juuksehooldusele ja harjadele tuleks loobuda sünteetilistest materjalidest. Sünteetilised kiud ei erine vastupuutumisel millegi poolest plastkammist, kui asi puudutab elektrit. Seega eelista puuvillaseid või nahkseid rõivaid. 	Sõbranna	Sõbranna	0	0
24. november 2019, 13:47	https://sport.postimees.ee/6833653/kruger-voitis-beitostoleni-vabatehnikasoidu-sundby-jattis-voistluse-pooleli	Postimees	Krüger võitis Beitostöleni vabatehnikasõidu, Sundby jättis võistluse pooleli	Tänane võidumees Simen Hegstad Krüger FOTO: VEGARD WIVESTAD GR¯TT/imago/Bildbyran Norralaste traditsioonilisel hooaja avavõistlusel Beitostölenis peetakse täna eraldistardist uisudistantsid. Meeste 15 km sõidu võitis norralane Simen Hegstad Krüger. Eile alles 31. koha saanud Martin Johnsrud Sundby jättis täna sõidu sootuks pooleli. 2018. aastal suusavahetusega sõidu olümpiavõitjaks tulnud Krüger edestas täna teisena lõpetanud kaasmaalast Martin Löwström Nyengeti 3,7 sekundiga. Kolmanda ajaga oli päral koondisekaaslane Hans Christer Holund, kes finišeeris võitjast 8,7 sekundit hiljem. Holund kaotas kõvasti aega viimase paari kilomeetriga, sest 12,2 km vaheajapunktis edestas ta tulevast võitjat Krügerit veel 6,5 sekundiga. Esikuuikusse mahtus veel kolm norralast: neljandana lõpetas Jan Thomas Jenssen (+9,3), viies oli Eirik Sverdrup Augdal (+14,4) ja kuues Sjur Röthe (+21,8). Eile 15 km klassikadistantsil alles 31. aega näidanud ja võitjale 2 minuti ja 27,8 sekundiga kaotanud Martin Johnsrud Sundby jättis tänase võistluse pooleli. Sundby ütles võistlusjärgses lühikommentaaris Norra meediale, et mitte miski ei tööta. Eile 15 km eraldistardist klassikadistantsil teise koha teeninud Johannes Hösflot Kläbo täna ei startinud. Veel nimekamate suusatajate kohti: 12. Andrew Musgrave (+39,6) 13. Finn Hagen Krogh (+39,9) 19. Chris André Jespersen (+1.05,3) 20. Andrew Young (+1.06,7) 39. Niklas Dyrhaug (+1.37,2) 51. Simeon Hamilton (+2.02,8) 69. Even Northug (+2.33,7) 	Sport	Carl-Robert Puhm	0	0
24. november 2019, 13:07	https://lemmik.postimees.ee/6833438/pilk-peale-siin-on-selle-nadala-parimad-loomafotod	Postimees	Pilk peale! Siin on selle nädala parimad loomafotod	Taas on tulnud aeg nädalale tagasi vaadata ning tuua välja kirevamad fotod loomamaailmast. Heida pilk peale! 	Lemmik	Kelli Põlendik	0	0
24. november 2019, 13:03	https://www.postimees.ee/6833632/oliver-ait-jaapanis-on-vaike-eesti-buum	Postimees	Oliver Ait: Jaapanis on väike Eesti buum	Neeme Raud FOTO: Liis Treimann Tokyos elava analüütiku ja Eesti ning Jaapani vaheliste ärisuhete arendamisega tegeleva Oliver Aiti sõnul on Eesti jaapanlastele üha tuntumaks saav. «Loomulikult on Eesti väike ja ma ei räägi üldse sellest, et iga jaapanlane Eestist kuulnud on, kuid praegu kirjutatakse ja räägitakse Eestist tõesti palju,» rääkis Ait KUKU raadio saates «Neeme Raud. Siin» Tokyos antud intervjuus. «Hiljuti tegime ise ühe projekti, kus kutsusime Jaapani Kyoto ajakirjaniku Eestisse. Ajakirjanik kirjutas väga hea artikli nii Eesti digi edust kui ka natuke minust. Artikkel ilmub umbes 25 erinevas lehes ja selle lugejaskond on kusagil 10 miljonit inimest.» Aiti sõnul on Eestist juttu ka Jaapani telesaadetes, Jaapani youtuberid käivad Eestis ja teevad huvitavaid videosid. «Eesti paistab silma,» usub ta. Erilist huvi tuntakse Jaapanis aga praegu Eesti digi-kogemuste vastu. Eesti on selles vallas Jaapanist mõneti ees ning firma, kus Ait töötab, Planetway, aitabki vahendada Eesti kogemusi jaapanlastele. Intervjuus räägib ta pikemalt Tokyos käimasolevatest ettevalmistustest tulevasuvisteks olümpiamängudeks, Jaapani majandusoludest, Hiina plahvatuslikust tõusust Jaapani kõrval, sealsest suhtlusetiketist ning elu tahkudest – näiteks meeste-keskusest ning peresuhetest, mis eurooplastele ehk pisut mõistmatud. Intervjuud Oliver Aitiga ning sel laupäeval tervenisti Jaapanile pühendatud KUKU raadio saadet «Neeme Raud. Siin» saate kuulata SIIT. 	Postimees	Postimees	0	0
24. november 2019, 13:02	https://tartu.postimees.ee/6833633/tartu-avavanglast-pogenes-kinnipeetav	Postimees	Tartu avavanglast põgenes kinnipeetav	Politsei otsib Jaanis Arrot. FOTO: Justiitsministeerium Täna lahkus omavoliliselt Tartu avavanglast 28-aastane kinnipeetav Jaanis Arro. Avavangla on väljaspool vangla piiret asuv vangla osa, kust vangid võivad käia ilma järelevalveta väljas tööl ja õppimas ning peavad ettenähtud kellaajaks tagasi pöörduma. Jaanis Arro on 180-190 cm pikk, kõhna kehaehitusega ja ta vasakul käel on pöidla lähedal tätoveeritud tähed J.A. Kinnipeetav kannab seljas musta karvase kraega parkat ja tal on jalas mustad püsid, tumedat tooni saapad ning peas must müts. Arro kannab karistust kelmuste ja varguste eest. Kõigil, kes teavad tema asukohta, palutakse sellest viivitamatult teavitada politseid lühinumbril 112 või vanglateenistust numbril 750 0800. 	Tartu Postimees	Tartu Postimees	1	77
24. november 2019, 13:01	https://maailm.postimees.ee/6833631/louna-iraagis-lasti-maha-kuus-meeleavaldajat	Postimees	Lõuna-Iraagis lasti maha kuus meeleavaldajat	Meeleavaldusel põlema süüdatud rehvid Nasiriyah' linnas Lõuna-Iraagis 24. novembril 2019. FOTO: AFP / Scanpix Iraagi lõunaosas lasti pühapäeval maha kuus valitsusvastast meeleavaldajat, teatas inimõiguskomisjon. Meditsiiniallikate teatel sai öösel Nasiriyah' linnas surma kolm ja viga vähemalt 47 protestijat. Valitsusvastased meeleavaldajad tõkestasid tänavad ja sillad ning sundisid istumisstreikidega sulgema koolid ja ametiasutused. Veel kolm demonstranti sai surma ja umbes 50 viga sadamalinnas Umm Qasris, kus julgeolekujõud avasid tule meeleavaldajate pihta, kes püüdsid sulgeda pääsu sadamasse. AFP andmetel kasutati lahinglaskemoona. Valdavalt põllumajanduslikus Lõuna-Iraagis on vallandunud rohujuuretasandi liikumine, mis nõuab korruptiivseks ja ebaefektiivseks peetava valitsussüsteemi täielikku ümberkorraldamist. AFP andmetel on alates 1. oktoobrist Iraagis rahutustes hukkunud umbes 350 inimest. 	Maailm	AFP / BNS	0	0
24. november 2019, 12:59	https://sport.postimees.ee/6833629/eesti-meeste-epeekoondis-berni-mk-etapil-veerandfinaali-ei-joudnud	Postimees	Eesti meeste epeekoondis Berni MK-etapil veerandfinaali ei jõudnud	Peatreener Igor Tšikinjov (vasakult), Peeter Turnau, Jüri Salm ja Sten Priinits. FOTO: Augusto Bizzi Eesti meeste epeekoondis Berni MK-etapil meeskonnavõistluses kaheksa parema sekka ei jõudnud. Eestlased alustasid turniiri võidukalt, kui esimeses ringis saadi 38:34 jagu Venetsueela koondisest. Kaheksandikfinaalis tuli Eestile vastu maailma edetabeli teine meeskond Prantsusmaa, kes alistas meie rahvuskoondise kindlalt 45:27 (Priinits -2, Salm -3, Turnau -13). Eesti jätkab nüüd vehklemist 9-16 koha eest. Eesti koondisse kuuluvad Jüri Salm, Sten Priinits, Peeter Turnau, Ruslan Eskov. 	Sport	Postimees Sport	0	0
24. november 2019, 12:52	https://www.postimees.ee/6833625/reinsalu-kohtub-paeva-jooksul-rootsi-leedu-ja-ukraina-kolleegiga	Postimees	Reinsalu kohtub päeva jooksul Rootsi, Leedu ja Ukraina kolleegiga	Urmas Reinsalu. FOTO: Eero Vabamaegi/Postimees Välisminister Urmas Reinsalul ootab esmaspäeval ees tihe tööpäev, kui tuleb kohtuda Rootsi, Leedu ja Ukraina välisministriga. Esmalt kohtub Reinsalu Tallinnas visiidil viibiva Rootsi välisministri Ann Lindega. Välisministrite kohtumine keskendub kahe riigi suhtele, Põhja-Balti koostööle ning aktuaalsetele välis- ja julgeolekupoliitika küsimustele, teatas välisministeerium BNS-ile. Seejärel kohtub Reinsalu Leedu välisministri Linas Linkevičiusega. Ministrid kõnelevad julgeoleku- ning kaitseteemadel, Eesti-Leedu suhetest ning regionaalsest koostööst. Ühtlasi toimub Eesti ja Leedu välisministeeriumi vaheline seminar, mis keskendub peamiselt Euroopa Liidu ja regionaalsetele teemadele. Päeva lõpuks toimub Eesti, Leedu ja Ukraina välisministrite ühiskohtumine, kus peamiseks teemaks on olukord Ukrainas. Pärast kohtumist teevad välisministrid pressiavalduse. 	Postimees	BNS	0	0
24. november 2019, 12:47	https://www.postimees.ee/6833622/ida-virumaalt-leiti-eestis-haruldane-viikingiaegne-solg	Postimees	Ida-Virumaalt leiti Eestis haruldane viikingiaegne sõlg	Ida-Virumaalt leitud haruldane viikingiaegne sõlg. FOTO: BNS Tänavu kevadel leiti Ida-Virumaalt terviklikult säilinud varaviikingiaegne sõlg, seni on Eestist välja tulnud vaid üks sarnane ehe. Ojamaa päritolu varaviikingiaegne karpsõlg avastati tänavu kevadel Ida-Virumaalt Varja külast. Arheoloog ja Tallinna Ülikooli arheoloogia teaduskogu numismaatikakogu hoidja Mauri Kiudsoo ütles BNS-ile, et Varjast leitud pronksist karpsõlg on valatud ühes tükis. Sõlg on säilinud terviklikult, vaid ehte pealispind on saanud kahjustada. Kiudsoo hinnangul võib kahjustuste põhjuseks olla maaharimine. Sõlel puudub nõel, mis ilmselt oli valmistatud rauast. Karpsõle tehniline teostus viitab Kiudsoo sõnul viikingiaja varasemale poolele. Ajastu kunstistiile uurinud Indrek Jetsi hinnangu kohaselt esindab sõle kaunistamisel kasutatud loomornament niinimetatud Broa stiili ning on dateeritav 8. sajandi lõppu ning 9. sajandisse. Sõlg leiti omaaegse märgala servast, kus viikingiajal asetses tõenäoliselt üksiktalu. Kiudsoo sõnul jääb Varja muinasaegse Askaelae kihelkonna kirdeossa ning see Purtse jõe ja tänapäevase Kohtla-Järve linna vahele jääb piirkond Eesti põhjarannikul paistab silma erakordselt rikkaliku leiumaterjali poolest. Piki Eesti põhjarannikut kulges ka idateeks nimetatud oluline viikingiaegne kaubatee. Kiudsoo avaldas arvamust, et Varjast leitud karpsõlg võis kuuluda ühele Ojamaal sündinud, kuid hiljem Virumaale elama asunud naisele. Ta põhjendas seda hüpoteesi asjaoluga, et Ojamaal kanti viikingiajal sarnast ehet massiliselt, kuid väljaspool saart seda eriti palju ei kohta. Kiudsoo tõi näiteks, et kui Ojamaalt on selliseid karpsõlgi leitud sadada kaupa, siis naabruses asuvalt Ölandi saarelt on teada vaid kümmekond leidu ning toona tähtsast keskusest ja kauplemiskohast Birkast vaid üks. Läänemere idakaldalt leitud üksikuid karpsõlgi Kirde-Poolast, tänapäeva Kaliningradi oblastist, Kuramaalt ning ühest Väina äärsest matmispaigast. Soomest ja Loode-Venemaalt pole sarnaseid sõlgi leitud. Eestist on leitud vaid üks viikingiaegne karpsõlg Varjast leitud pronksist karpsõlg on seega Eesti leiumaterjalis üliharuldane, lisaks on tegemist ühe ilusama viikingiaegse naisteehtega, mis Eesti aladelt on kunagi leitud,” ütles Kiudsoo. Erinevalt sõdalastele kuulunud esemetest on Skandinaavia päritolu naiste iluasju Eestist leitud vähe. Nii on seni Eestist leitud vaid üks viikingiaegne karpsõlg, kuid Lääne-Eestist Kasarist avastatud sõlge ei ole tänaseni muinsuskaitseametile üle antud. Samuti on see ehe vastupidiselt Varjale dateeritav juba viikingiaja hilisemasse perioodi. Kiudsoo lisas, et Matsalu lahe ümbrusest on leitud teisigi Ojamaal valmistatud naisteehteid. Näiteks Ullastest leiti omaaegselt sadamakohalt ajavahemikul 550–600 valmistatud karpsõle eelkäija. Tegemist on kogu Läänemere idakalda leidude seas haruldase eksemplariga. 	Postimees	BNS	0	57
24. november 2019, 12:45	https://majandus24.postimees.ee/6833620/suurarendus-kaotas-rentniku-eesti-ei-andnud-soome-korgkoolile-koolitusluba	Postimees	Suurarendus kaotas rentniku: Eesti ei andnud Soome kõrgkoolile koolitusluba Probleemiks kolmandate riikide tudengid	Selline hakkab välja nägema Vanasadamasse kerkiv Porto Franco. FOTO: Porto Franco Soome erarakenduskõrgkool Haaga-Helia soovis Tallinnasse Porto Francosse rajada hotelliteenindajate kõrgkooli, kuhu plaanis võtta tudengeid peamiselt kolmandatest riikidest, haridus- ja teadusministeerium aga koolile tegutsemisluba ei andnud. Haaga-Helia rektor Teemu Kokko ütles Soome uudisteagentuurile STT, et projekti eest vastutavad isikud osalesid 11. novembril Eesti haridus- ja teadusministeeriumi koosolekul. Ametlik otsus saabus mõni päev hiljem. Kokko, kes ise koosolekul küll ei osalenud, ütles, et Haaga-Helia oli otsusest üllatunud ja pettunud. Rektori sõnul ütlesid ministeeriumi esindajad kohtumisel, et Eesti poliitiline kliima on selline, et koolile pole võimalik luba anda, seejuures oli tema sõnul suures osas tegu siseministeeriumi otsusega. Probleemiks olevat nimelt kolmandatest riikidest tulevad tudengid. Kolmapäeval kommenteeris haridus- ja teadusministeeriumi asekantsler Indrek Reimand rahvusringhäälingule, et julgeolekukaalutlus pole aga ainus murekoht. «Kui me algatame ühe kõrgkooli Eestis, anname talle loa tegutseda, siis me peaksime pakkuma garantiid, et see oleks püsiv ja tõsine ettevõtmine, aga Eesti Kõrg- ja Kutsehariduse Kvaliteediagentuuri hinnangul ei ole selge, et jätkusuutlikult selline kool siin tegutseda saab ja see põhjus, miks võib-olla ei saa, ongi seotud sellega, et me ei saa anda lubadust, et kõik need potentsiaalsed tudengid siia üldse viisat saavad,» rääkis Reimand ERR-i raadiouudistes. Reimand nentis samuti, et Eesti tööjõuturul puudub ka vajadus hotelliteenindajate järele. Porto Franco juhatuse liige Rauno Teder ütles Äripäevale, et rendileandjana on tal väga kahju, et selline prestiižne õppeasutus tulemata jääb. «Eesti jääb ühe kvaliteetse haridusvõimaluse poolest kindlasti vaesemaks ja see loob uudse pretsedendi,» märkis ta. Teder ütles, et nende lepingud rentnikega ei ole avalikud ning vara on kommenteerida, keda kellega asendada, sest protsess ei ole veel lõppenud. Haaga-Helia plaanis hotelli- ja turismiettevõtluse rakenduskõrgkooli avada järgmise aasta sügisel Tallinna sadama lähedale rajatavas kaubandus- ja ärikeskuses Porto Franco. Selleks allkirjastasid tänavu juunis Haaga-Helia rakenduskõrgkooli president ja rektor Teemu Kokko, asepresident ja prorektor Jouni Ahonen, Hospitality Innovation School Sihtasutuse juhatuse liige Ari Björkqvist ning Porto Franco juhatuse esimees Rauno Teder vastava lepingu. Haaga-Helia tegutses Eesti ja Balti turul Haaga-Helia Hospitality Competence Centre ja Haaga-Helia Balti OÜ nime all koostöös EBS-iga aastatel 2015–2019, pakkudes täiendkoolitusi ja partnervõrgustikule klubilist tegevust. Soome kõrgkooli missiooniks on teenindus-, müügi- ja ettevõtlikkusmeelsete spetsialistide koolitamine ning sellealaste uuringute tegemine. Koolil on praeguse seisuga ligi 10 500 üliõpilast ning üle 630 õppejõu ja töötaja. 	Majandus	STT-BNS	14	72
24. november 2019, 12:34	https://tarbija24.postimees.ee/6833612/galerii-loomakaitsjad-avaldasid-meelt-puurikanade-kaitseks	Postimees	Galerii: loomakaitsjad avaldasid meelt puurikanade kaitseks	Sel pühapäeval korraldas MTÜ Nähtamatud Loomad seni suurima meeleavalduse puurikanade kaitseks. Protesti eesmärgiks oli survestada Tallinna Kaubamaja Gruppi loobuma puurikanade munade müügist aastaks 2025. Nähtamatute Loomade kampaania kutsus üles Tallinna Kaubamaja Gruppi kuuluvat Selverit ning Tallinna ja Tartu Kaubamaja Toidumaailmu loobuma järk-järgult puurisüsteemidest pärit munade müügist aastaks 2025. Seni on läbirääkimised grupiga luhtunud. «Uskumatu, et Tallinna Kaubamaja Grupp veel puurikanade mune müüb. Puurid on meie ühiskonnast kadumas, sest aina enam ettevõtteid ei soovi toetada äri, kus lind elab terve elu vaid A4 suurusel alal, kaotab seetõttu liikumisvõime ning tunneb murtud luude ja sulgede kaotuse tõttu kohutavat piina,» sõnas Nähtamatute Loomade korporatiivsuhete juht Sirly Meriküll. Meeleavaldusel oli kohal loomakaitsjate varasematest protestidest kordades rohkem osalejaid, kes näitasid üheskoos Tallinna Kaubamaja Grupile, et soovivad puurikanade munade müügi lõpetamist. Lisaks Nähtamatutele Loomadele olid kohal ka vabatahtlikud organisatsioonidest Eestimaa Rohelised, Vabaühenduste Liit ja Eesti Loomakaitse Selts. Tänaseks on puurivabade munade müügist otsustanud loobuda 40 protsenti Eesti jaesektorist, sealhulgas Rimi, Prisma, Maxima ja Stockmann. Lisaks on üle 50 restorani ja toidutootja teatanud otsusest kasutada oma tootevalikus edaspidi vaid puurivabade kanade mune. 	Tarbija	PM Tarbija	3	3
24. november 2019, 12:33	https://sport.postimees.ee/6829224/tana-otsepilt-suureparases-hoos-cagliari-ja-klavan-kohtuvad-leccega	Postimees	Täna otsepilt: suurepärases hoos Cagliari ja Klavan kohtuvad Leccega	Ragnar Klavani koduklubi Cagliari Calcio kohtub täna Itaalia jalgpalli kõrgliiga 13. voorus võõrsil Lecce meeskonnaga. Kell 21.45 algavast kohtumisest teevad otseülekande Kanal 12 ja Postimees. Enne mängu: Sardiinia saare meeskond Cagliari pole juba viimases kümnes mängus pidanud kaotusekibedust tundma. Keskkaitsja Klavani meeskond on võitnud viimased kolm mängu, mille järel on liigatabelis kerkitud lausa Meistrite liigasse viivale neljandale tabelireale. Eelmisel nädalal saadi koduväljakul seljavõit Fiorentina üle, kes alistati koguni tulemusega 5:2. Eestlane Klavan on teinud viimases kolmes matšis kaasa kõik 90 minutit, mis lubab eeldada algkoosseisu kuulumist ka täna. Cagliaril on pärast tänast vooru võimalik tõusta ka liigatabelis kolmandaks, sest ka samade punktidega Rooma Laziol on veel mäng pidamata. 	Sport	Postimees Sport	0	0
24. november 2019, 12:29	https://kinoportaal.postimees.ee/6831951/poffi-tahtsundmus-tana-briti-draama-ruustatud-maailma-esilinastusel-osalevad-tuntud-filmistaarid-ja-roman-polanski-tutar	Postimees	PÖFFi tähtsündmus täna: Briti draama «Rüüstatud» maailma esilinastusel osalevad tuntud filmistaarid ja Roman Polanski tütar	Charley Palmer Rothwell filmis «Rüüstatud» FOTO: PÖFF PÖFFi debüütfilmide võistlusprogammi raames täna õhtul kell 21:00 Kinos Sõprus toimuvale Briti draama «Rüüstatud» maailma esilinastusele on tulemas kolm linaloos üles astunud näitlejat, kellest kaks ka mitmes Hollywoodi suurproejektis rolle teinud. Tallinnasse on tänaseks kohale jõdnud ja õhtusel sündmusel viibivad kohal nii filmi Hollandi päritolu režissöör Rene Pannevis (kelle jaoks on tegu esimese täispika lavastajatööga) ja peaosatäitja Charley Palmer Rothwell kui ka näitlejad Morgane Polanski (lavastaja Roman Polanski tütar) ning juba teenekas näitleja Tom Fisher. 27-aastane britt Charley Palmer Rothwell on teinud rolle Hollywoodi filmides «Dunkirk» (rež Christopher Nolan, 3 Oscarit), «Darkest Hour» (rež Joe Writght, 2 Oscarit) ja Briti-USA maffiafilmis «Legend» (rež Brian Helgeland, peaosas oli Tom Hardy). Näitleja saabub PÖFFile oma tüdruksõbra Millie Brady'ga, kes on samuti näitleja. Charley Palmer Rothwell ja Tom Hardy filmis «Legend» FOTO: IMDB 26-aastane Poola-Prantsuse näitlejanna Morgane Polanski on legendaarse ja paraku ka skandaalse lavastaja Roman Polanski tütar, kes pürgib isegi režissööriks. Sarjasõbrad tunnevad teda printsess Gislana menuseriaalist «Viikingid». Morgane Polanski FOTO: Gwendoline Le Goff/Scanpix   51-aastane Tom Fisher aga mängis hiljuti Netflixi ajaloolises suurfilmis «The King», kõrvuti Robert Pattinsoni ja Timotheé Chalamet'ga. Lisaks väärivad märkimist rollid Hollywoodi filmides «Van Helsing», «Illusionist» ja «Muumia tagasitulek».   Sotsiaaldraama sugemetega «Rüüstatud» (Looted) on režissöör Rene Pannevise esimene täispikk mängufilm. Pannevis omandas bakalaureusekraadi filmiteaduses Utrechti ülikoolis aastal 2007. Samal aastal astus ta Tischi ülikooli New Yorgis, kus õppis Oliver Stone'i käe all ja sai 2013. aastal filmirežii magistrikraadi. Seejärel kolis ta Londonisse, kus kirjutas ja lavastas oma esimese lühifilmi «Jacked», mis esilinastus Berliini filmifestivalil 2016 ja pälvis arvukalt auhindu, sh parima lühifilmi auhind BIFAl. Tema käsikiri debüütfilmile «Rüüstatud» valiti välja sadade teiste mikroeelarveliste filmiprojektide seast, mida finantseerivad Film London, BFI ja BBC Films.   «Rüüstatud» räägib Robist, kes sisustab oma päevi Inglismaa rannikulinnakeses koos oma kambaga autosid ärandades – see on põnev ja priiskav elu väljaspool seadusi. Kuid õhtul koju tulles ootab teda hoopis teistsugune maailm: raskelt haige isa seltsis peab Rob oma hedonistlikud huvid alla suruma ja väärikaks jääma. Pidevalt omaenda valede võrku takerduva Robi kaks poolust ähvardavad kokku põrkuda, kui oht jääda vahele salareidis, mida korraldatakse kohalikus sadamas – kohas, mis on tema isa jaoks erilise tähtsusega –muutub aina käegakatsutavamaks. Rene Pannevise debüütfilmil on palju südika, sotsiaalse ja realistliku krimidraama tunnuseid, kuid samas mängib ta ka paljude žanri tavapäraste traditsioonidega. Troostituid linnamaju looritab hägune päikesepaiste Inglismaa mereäärse linnakese tuhmuvas hiilguses, ka kõige hullemat kõledust ergastavad lootuskiired, nooruslik innukus ja lubadus paremale tulevikule kõigile asjaosalistele. Ehkki film sobib žanrilt krimitrilleriks, sest Pannevis on osav pingeid kruvima, vaatleb see samas oma tegelasi teatud hellusega ning otsib selgust moraalses mitmemõttelisuses. Charley Palmer Rothwell särab peaosas haavatava Robina, talle sekundeerib võrratu osatäitmisega alahinnatud inglise näitleja Tom Fisher tema isana. Nende kahega liitub samavõrd lummav näitlejate seltskond, nende hulgas ka Thomas Turgoose, kes on ennekõike tuntud tänu koostööle Shane Meadowsiga, eeskätt filmis «This is England». Film linastub PÖFFil kokku kolmel korral, sh Tartus Elekrtriteatris. Osta pilet siit. 	Kinoportaal	Apollo Kinoportaal	0	1
24. november 2019, 12:02	https://sport.postimees.ee/6833596/eesti-varavavaht-hoidis-londoni-arsenali-u23-voistkonna-varava-puutumatuna	Postimees	Eesti väravavaht hoidis Londoni Arsenali U23 võistkonna värava puutumatuna	Arsenali U23 võitskonna väravavaht Karl Jakob Hein FOTO: Tess Derry/EMPICS Sport Eesti U19 koondise juurest koduklubi juurde naasnud Karl Jakob Hein hoidis eile Londoni Arsenali U23 võistkonna värava puutumatuna. 17-aastane Eesti väravavaht tegi kaasa kogu kohtumise, kui Arsenal alistas koduplatsil 1:0 Southamptoni. Võiduvärava lõi 44. minutil Inglismaa U19 koondise ründaja Tyreece John-Jules, kirjutab Soccernet.ee Arsenal kindlustas selle võiduga U23 liiga grupis kolmandat positsiooni. Tabelit juhivad Chelsea ja Derby, kes edestavad ühe vähempeetud mängu juures Arsenali vastavalt kahe ja ühe punktiga. Loe edasi portaalist Soccernet.ee 	Sport	Postimees Sport	0	0
24. november 2019, 12:00	https://tarbija24.postimees.ee/6832668/mida-silmas-pidada-telefoni-pakases-kasutamisel	Postimees	Mida silmas pidada telefoni pakases kasutamisel?	Miinuskraadidega peaks telefone kasutama nii vähe kui võimalik, et säästa telefonide akusid. FOTO: Elisa Eesti Kuigi talve ametlik algus on natuke rohkem kui ühe kuu kaugusel, on siiski prognoositud, et esimesed miinuskraadid kimbutavad eestlasi juba tuleval nädalavahetusel. Elisa telekomiteenuste valdkonna juht Mailiis Ploomann jagas lihtsaid nõuandeid, kuidas oma seadmega külmas käituma peaks. Juba ammu enne nutitelefonide tulekut oli teada, et kui oma Nokia talvel põuetaskust välja võtad, siis võib oma silmaga jälgida, kuidas patarei protsendid ekraanil langevad. Sarnane mure on ka tänapäeval, sest akude ehituses pole palju muutunud ning liigselt külma käes viibimine võib akusid püsivalt kahjustada. Kasuta telefoni külmaga võimalikult vähe «Esimene ja kõige elementaarsem nõuanne on hoida telefoni pakaseliste ilmastikuolude ehk külma käes võimalikult vähe,» teavitas Ploomann. «Paljud telefonitootjad ei soovita seadmeid miinuskraadide juures kasutada just seetõttu, et aku võib hüppeliselt kiiresti tühjeneda.» Näiteks Apple'i ametlik soovitus on kasutada iPhone'i ainult soojakraadides (0°C võiks olla madalaim kasutamise temperatuur). Ploomanni sõnul tasub nutitelefoni hoida keha lähedal taskus ning pikkade telefonikõnede tegemiseks on kõige mõistlikum kasutada mikrofoniga kõrvaklappe. Kui külma ilmaga hoida telefoni riiete välitaskus, on põhiliseks probleemiks see, et aku saab tühjaks ning telefon lülitab ennast välja. Ära lae külmunud telefoni Iseenesest tundub loogiline, et kui külma saanud telefon saab kodust eemal olles tühjaks ja toiteallikas on kohe käepärast, siis võiks telefoni laadima panna. Selline teguviis pole aga kohe kindlasti akule sobiv ja võib teha rohkem kahju kui head. «Akupangaga laadimine on üldjuhul väga hea mõte, kuid enne seda peaks veenduma, et telefoni või selle aku temperatuur on vähemalt plusskraadides või veel parem – toa temperatuuril. Nii ei saa aku kahjustada ja laeb end korrektselt täis,» kirjeldas Ploomann. Külma tõttu välja lülitunud telefon vajab aega soojenemiseks Külma käes välja lülitunud telefonile peaks andma enne uuesti sisse lülitamist aega soojeneda. «Kindlasti ei tohi telefoni radiaatorile asetada, vaid tuleb sel lasta rahulikult toatemperatuuril jõuda tagasi tavapärase temperatuurini,» selgitas Ploomann. Külmaga välja lülitumine pole tootejuhi sõnul telefoni jaoks kriitiline olukord. «Kui telefon jääb ööseks autosse ja on ennast välja lülitanud, siis ei tohiks seda paanikahoos soojapuhuri ette soojenema viia. Järsk temperatuurivahetus võib tingida selle, et ekraan mõraneb või telefoni sisse tekib kondensatsioon. Telefoni uuesti sisse lülitades peab arvestama sellega, et võib kuluda lisaaega enne kui telefon suudab uuesti laadima hakata,» lisas Ploomann Telekomiteenuste valdkonna juhi sõnul on levinud viga ka see, kui lumme kukkunud telefoni pealt üritatakse lund ära puhuda. «Puhumisega võib lumi minna sügavamale telefoni mikrofoni või kuulari sisse, kus see sulab ja võib teha pöördumatut kahju. Telefon tuleks lumest puhtaks pühkida või raputada ning eemaldada kaitsekorpused ja kaaned, et vesi ei jääks nende vahele. Ka siinpuhul ei tohiks mingil juhul panna telefoni kuivama radiaatori peale või üritada seda fööniga kuivatada,» toonitas Ploomann. Paljud uued telefonid on aga IP-sertifikaadiga, mis tagab veekindluse ja nii on ohutu kui nutitelefon kukub lumme või väiksesse loiku. Lae aku täis enne välja minemist Telefoni aku hakkab külma temperatuuriga tühjenema kiiremini kui tavaliselt. Üks parimaid ja mitte kõige üllatavamaid mooduseid, kuidas ennetada aku omavolilist tühjenemist, on see enne külma kätte astumist täielikult täis laadida. Optimeeri aku kasutust Mida külmem ilm, seda aktuaalsemad on ka tavapärased akusäästmise soovitused. Akut aitab säästa näiteks ekraani taustavalguse reguleerimine hämaramaks, vajaduse puudumisel Wi-Fi, GPS-i ja Bluetooth-i väljalülitamine ja taustal töötavate rakenduste sulgemine. 	Tarbija	Mailiis Ploomann	0	1
24. november 2019, 11:53	https://majandus24.postimees.ee/6833104/guido-parnits-tuuleparkidest-maailma-kestmajaamine-on-julgeolekust-tahtsam	Postimees	Guido Pärnits tuuleparkidest: maailma kestmajäämine on julgeolekust tähtsam	Ülemiste keskus, Tallinn, 17.04.2017 Ülemiste keskuse juht Guido Pärnits. FOTO: MIHKEL MARIPUU/POSTIMEES FOTO: Mihkel Maripuu / PM/Scanpix Baltics Mainor ASi nõukogu esimehe Guido Pärnitsa sõnul on riigi otsus soetada Kirde-Eestisse tuuleenergia piirangute kaotamiseks õhuseireradar väga õige otsus, kuna maailma kestmajäämise ja teoreetilise julgeolekuohu kaalukausile panek pole mõistlik. Mainor on küll peamiselt tuntud Ülemiste keskuse ja kinnisvaraarendamisega, kuid ettevõttel on ka tütarfirma Vaivara Wind, mis arendab tuuleparki Narva külje all Auveres. «Radaripargi uuendamine selliseks, et ta ei sega tuulegeneraatorite paigaldamist ja ehitamist Ida-Virumaale, on väga õige. Riigis tehakse kulutusi palju ebaolulisemate asjade peale, aga see on tähtsam,» ütles Pärnits. «Punaseid tsoone on maailmas igal pool ja mingisugused alad jäävad ikka piirangute alla,» tõdes ta, «aga nii, et kirvega lüüakse suured territooriumid, elimineeritakse ära alad, kus võiks maailmasäästvat energeetikat arendada, see on ikka väga vale,» rääkis ta. Pärnitsa sõnul on pea parimate tuuleoludega Ida-Virumaale rohelise energia tootmisele piirangute panemine julgeolekukaalutlustel vale. «Võibolla väga pateetiliselt öeldes – panna kõrvuti maailma kestmajäämine ja täiesti teoreetiline turvalisuskaalutlus – ma arvan siiski, et oht meie idanaabri poolt on piisavalt teoreetiline – selle kallal võivad suured poisid ju suuri nõupidamisi pidada –, aga maailm pole enam selline, nagu ta oli 50 aastat tagasi, kus sõdu peeti põhimõtteliselt sellepärast, et mingit piirkonda vallutada,» rääkis Pärnits. Ta möönis, et praegu võib olla kokkupõrkeid moslemite ja kristlaste vahel. «Aga see, et kaks valget riiki hakkavad omavahel sõdima, – ma mõtlen päris sõda, igasugused majandussõjad on teine asi – ma arvan, et need ajad on ikka möödas.» Ühiskonna siht peaks Pärnitsa sõnul olema selline, et kuidas maailma üldse jätkusuutlikult kestma jätta. «Üks võimalus selleks on kindlasti alternatiivenergia ja minu arvates riik peaks igati toetama tuulegeneraatorite püstipanekut. Mul on väga hea meel, et Sõnajalad selle sõja võitsid [Aidu tuulepargi vaidlus – toim], sest nad teevad õiget asja,» ütles ta. Mis puudutab Vaivara Windi arendatavat Auvere tuuleparki, siis seda arendab Mainor Pärnitsa sõnul tasapisi edasi. «Meie põhiäri ei ole energeetika. Võibolla sellepärast oleme, kas just kõrvaltvaatajad; aga pole nii agressiivsed arendajad kui Sõnajalad, kel see on põhiäri. Kindlasti oleme asjast huvitatud ja elame väga kaasa sellele, mis Eesti seadusandlusega toimub,» ütles ta. Postimees kirjutas reedel, et Kirde-Eestis viie aasta pärast tööd alustav uus õhuseireradar vabastaks Saaremaa-suuruse maalahmaka kõrguspiirangu küüsist, mille üle on tuuleparkide arendajad riigiga hulga piike murdnud ja usinalt kohtuuksi kulutanud. 3100 ruutkilomeetri suurusele maa-alale jääb mitu vaidlust tekitanud tuulearendust, millest Varja, Aidu ja Purtse tuulepargid võivad kompensatsiooniradari tööle hakkamisel kaitseministeeriumi kõrguspiirangutest vabaneda. 	Majandus	Majandus24	7	2
24. november 2019, 11:51	https://www.postimees.ee/6833595/paldiski-elanikud-kogusid-mere-aarde-paasemise-nimel-ligi-700-allkirja	Postimees	Paldiski elanikud kogusid mere äärde pääsemise nimel ligi 700 allkirja	Tormine meri FOTO: Eero Vabamägi/Postimees Paldiski elanikud kogusid ligi 700 allkirja, et Paldiski Sadamad ja Eesti Raudtee ei sulgeks juurdepääsu mere äärde, kirjutab ERRi uudisteportaal. Pöördumises on kirjas, et Paldiski jaamahoone ja mere vaheline ala peab jääma linnaelanikele avatuks. Linnulennult on näha, et ka praegu ei pääse jaamahoone juurest mere äärde, kui kaubarong ees on. Mereäärse osa on ostnud Paldiski Sadamate AS, et sinna kai rajada. Elanikud on kindlad, et peagi eraldab neid mererannast tara, vahendas «Aktuaalne kaamera». «Juulikuus tuli teade, et see rand on müüdud sadamale. Ja see ongi muutus. Muidu oli ta ikkagi valla oma. Ja kuna sadam on siiamaani kõigele sellele, mis on tema oma, pannud okastraadiga aiad ette või müürid, siis see ajendas mind otsima kedagi, kes toetaks, et seda merd kinni ei pandaks,» rääkis pöördumise algataja Urve Purga ERRile ning lisas, et allkirju koguda oli raske. «Osa inimesi on sõltuvad sadamast ja osal on psüühiliselt niimoodi, et nad ei usu enam.» Lääne-Harju vallavanem Jaanus Saat võttis laupäeval pöördumise 667 allkirjaga Paldiskis vastu. «Planeering antud alale on kehtestatud 2012. aastal. Kahju, et siis, kui toimusid avalikud arutelud, kogukond ei olnud nii aktiivne kui täna, et sellesse protsessi sekkuda,» kommenteeris Saat. Vallavanem lubab siiski kõik osalised – omavalitsuse, Paldiski Sadamad ja Eesti Raudtee – veel lõppeval aastal kokku kutsuda kompromisse otsima. «Sadam planeerib sinna uut kaid. Selle kai juurde või kõrvale on ta valmis tagama jalakäijate promenaadi osa. See võimalus on täiesti olemas. Kuidas nüüd üle raudtee saada, see on teine küsimus – kas teha sealt üle sild või alt tunnel. Aga kõik see maksab raha ja see on teema,» rääkis Saat. 	Postimees	BNS	0	45
24. november 2019, 11:35	https://tervis.postimees.ee/6830783/talv-toob-kaasa-viis-tosisemat-terviseriski	Postimees	Talv toob kaasa viis tõsisemat terviseriski	Külma ilmaga kaasnevad ka tõsisemad terviseriskid. FOTO: Shutterstock Talvel suureneb külmetushaiguste, gripi, ohatiste ja nahaprobleemide risk, kuid külm ilm võib põhjustada ka tõsisemaid terviseprobleeme. Arstid reastasid viis levinud ning tõsist talveperioodil esinevat terviseriski. Arstid hoiatavad, et infarkti risk võib talvel olla kuni 53 protsenti suurem kui suveperioodil, sest külm ilm mõjutab verevarustust. Veresooned ahenevad külma toimel ning süda peab rohkem tööd tegema, et aju, organeid ja kudesid vere ja toitainetega varustada. Südamehaigusi põdevatel inimestel on seetõttu suurenenud infarkti risk. Samuti esineb talvel suurema tõenäosusega südameprobleemidest tingitud rindkere valu ja ebamugavustunnet. Teine sage ning tõsine talvel esinev terviseprobleem on D-vitamiini puudus, mis suurendab südamehaiguste, luude hõrenemise, Parkinsoni tõve ja dementsuse riski. D-vitamiini puudus suurendab kaks korda insuldi ja infarkti riski. Juhul, kui inimesel ei õnnestu talviti iga päev vähemalt 15 minutit päikesevalguse käes viibida, tuleks tal kindlasti tarbida talveperioodil D-vitamiini toidulisandi kujul. Külm ja pime aeg mõjuvad halvasti ka inimese vaimsele tervisele. Hooajaline depressioon, mida põhjustab vähene päevavalgus, liigne siseruumides viibimine ja vähene füüsiline aktiivsus ning pühadega seotud stress, toob kaasa ärevuse, ärrituse, energiapuuduse ja kurbuse. Vähene päevavalgus ja külm ilm mõjutavad serotoniini ja melatoniini – und, meeleolu ja energiataset mõjutavate neurotransmitterite – tasakaalu. Selleks, et hooajalist depressiooni vältida, tuleks seada eesmärk teha iga päev värskes õhus ja soovitatavalt päevavalguses vähemalt 30 minutit mõõduka intensiivsusega trenni. Mõnes majapidamises on ahju- ja gaasiküte ja sellega kaasneb talviti suurem süsinikmonooksiidi mürgistuse risk. Süsinikmonooksiid on lõhnatu ja värvitu gaas, mille sisse hingamine võib lõppeda surmaga. Selle vältimiseks tuleks muretseda töökorras suitsu- ja süsinikmonooksiidiandurid. Kui inimene viibib liiga kaua külmaga õues, võib tema kehatemperatuur langema hakata. Kui kehatemperatuur langeb alla 35 kraadi, võib inimesel tekkida hüpotermia ehk alajahtumine. Selle esimesed sümptomid on segaduse tunne, vähenenud liikumisvõime, järsk energialangus, kontrollimatud värinad. Kui inimene ei saagi sooja, võib tema nahk siniseks muutuda ning ta võib teadvuse kaotada ja surra. Alajahtumise suhtes on eriti tundlikud vanainimesed ja alkoholi tarvitanud inimesed. 	Tervis	Lilian Laanepere	0	4
24. november 2019, 11:30	https://sport.postimees.ee/6833578/iaaf-valis-aasta-kergejoustiklasteks-kipchoge-ja-muhammadi	Postimees	IAAF valis aasta kergejõustiklasteks Kipchoge ja Muhammadi	Dalilah Muhammad FOTO: Wu Lei via www.imago-images.de/imago images/Xinhua Rahvusvaheline kergejõustikuliit (IAAF) valis Monacos toimunud auhinnagaalal aasta naiskergejõustiklasteks USA tõkkejooksja Dalilah Muhammadi ja meeskergejõustiklaseks Keenia maratoonari Eliud Kipchoge. Naiste arvestuses parimaks valitud Muhammad parandas sel hooajal kaks korda 400 meetri tõkkejooksu maailmarekordit. Viimase rekordi püstitas ta Doha MMil kuldmedalit võites, kui läbis tõketega staadionringi ajaga 52,16. Lisaks Muhammadile olid aasta naiskergejõustiklaseks nomineeritud ka Jamaika sprinter Shelly-Ann Fraser-Pryce, Hollandi kesk- ja pikamaajooksja Sifan Hassan, Venetsueela kolmikhüppaja Yulimar Rojas ja Keenia maratoonar Brigid Kosgei Meestest valiti parimaks esimese inimesena maratoni kahe tunni piiri alistanud Eliud Kipchoge. Erinevalt Muhammadist Kipchoge maailmarekordit ei püsitanud, sest jooksis spetsiaalselt talle kohandatut tingimustes., Meeste seas kandideerisid auhinnale veel Norra 400 m tõkkejooksja Karsten Warholm, Uganda pikamaajooksja Joshua Cheptegei, USA teivashüppaja Sam Kendricks ja USA sprinditäht Noah Lyles 	Sport	Postimees Sport	0	2
24. november 2019, 11:21	https://maailm.postimees.ee/6833586/iraagi-kaitseminister-ahvardab-rootsi-meediat-kohtuga	Postimees	Iraagi kaitseminister ähvardab Rootsi meediat kohtuga	Iraagi kaitseminister Najah al-Shammari 2019. aasta oktoobris. FOTO: AP/Scanpix Iraagi kaitseminister Najah al-Shammari ähvardab Rootsi meediat kohtuga kirjutiste eest, milles väidetakse, et tal on topeltkodakondsus ja teda kahtlustatakse pettuses Rootsi toetuste saamiseks. Al-Shammari teatas ministeerumi Facebooki-lehel, et on pöördunud oma Rootsi advokaadi poole uurimaks võimalust rootsi- ja araabiakeelsed ajakirjandusväljaanded valeteadete eest kohtusse anda. Postitusest ei selgu, missuguseid valeväiteid advokaat peab kummutama hakkama. Rootsi ajalehetede Nyheter Idag ja Expressen väitel on al-Shammari tänini Rootsi kodanik, kuigi Iraagis ei tohi ministritel olla topeltkodakondsust. Ajakirjanduse sõnul on Iraagi minister Rootsis kirjas nime all Najah al-Adel. Tema ja ta naine on saanud Rootsi laste- ja eluasemetoetust, ehkki on elanud juba aastaid välismaal. 	Maailm	STT/BNS	0	0
24. november 2019, 11:12	https://sobranna.postimees.ee/6830528/7-ullatavalt-kasulikku-asja-apelsinikoorest	Postimees	7 üllatavalt kasulikku asja apelsinikoorest	FOTO: Heike Rau/PantherMedia / Heike Rau Apelsinikoori ei peaks pärast koorimist ära viskama, vaid neid võib kasutada oma tervise heaks. Eelista alati ökokvaliteediga maheapelsine, mida ei ole kemikaalidega pritsitud ning pese vilju enne söömist põhjalikult. 1. Tee maovaevuste ja kõrvetiste vastu Seedehäireid ja kõhuvalusid võivad põhjustada nii ebatervislik elumuutus, stress kui ka ülemäärane kohvitarbimine. Tavaliselt kimbutavad inimesi just kõrvetised. Apelsinikoortest tehtud tee võib neid vaevusi leevendada, kuna apelsinikoor on aluseline ja hoiab happetoodangut kontrolli all. 2. Heas vormis südameveresoonkond Apelsinikoor sisaldab flavonoide, mis aitavad veresooni puhastada. Lisaks hoiab koor kolesteroolitaseme normis. Maitsesta toitu riivitud apelsinikoorega, sellega teed oma südamele ja veresoontele head. 3. Looduslik suuhügieeni abivahend Kaubanduses müüdavate närimiskummide asemel võib ka apelsinikoorega hingeõhku parandada, pealegi muudab koor hambad heledamaks. 4. Võluv soolestik Mitte üksnes magu, vaid ka soolestik lõikab apelsinikoortest kasu. Nimelt sisaldab koor mittelahustuvaid polüsahhariide ehk kiudaineid, mis aitavad gaasivalud ja kõhupuhitused kontrolli alla saada. 5. Tugev immuunsüsteem Apelsinimahlas on palju C-vitamiini, kuid sama kehtib ka koore kohta, milles on lisaks C-vitamiinile palju antioksüdante. Niisiis on koortest valmistatud tee immuunsüsteemile tõhusaks toeks. 6. Kaalulangetamine Apelsinikoor aitab mürke kehast väljutada ja ei lase näljatundel kiiresti tekkida. Võid kasutada kaalu reguleerimiseks nii teena kui ka maitseainena. 7. Puhtad hingamisteed Hingamisteede haigused, nagu astma või bronhiit, teevad elu raskeks ja mõjuvad kurnavalt. Apelsinikoored aga toimivad puhastavalt ja rögalahtistavalt. Koorte tarbimine leevendab haigust ja puhastab hingamisteid, kirjutab Liebenswert. 	Sõbranna	Sõbranna	0	1
24. november 2019, 11:00	https://tervis.postimees.ee/6820472/tuhat-tervist-uurime-kuidas-oigesti-toidulisandeid-votta	Postimees	«Tuhat tervist»: uurime, kuidas õigesti toidulisandeid võtta	Toidulisandid ei pruugi olla efektiivsed, kui me ei tea, kuidas neid õigesti võtta. Uurime toidulisandite koos- ja kõrvaltoimeid muude preparaatidega. Esteetiline meditsiin on Eestis üha populaarsemaks saamas: uurime, millistele kvalifikatsioonidele peab vastama esteetilise meditsiini teenuse pakkuja. Uurime, millal on veenilaiendid tervisele ohtlikud ja kuidas haigekassa nende ravi tulevikus rahastab. Oma heast tervisest räägib kirjanik ja ajakirjanik Merit Raju. 	Tervis	PM Tervis	0	3
24. november 2019, 10:50	https://sport.postimees.ee/6833568/tallinna-selver-alistas-viiegeimilises-kohtumises-lahikonkurent-jekapilsi	Postimees	Tallinna Selver alistas viiegeimilises kohtumises lähikonkurent Jekapilsi	Talinna Selver kohtumises Saaremaa vastu FOTO: TAIRO LUTTER / POSTIMEES Credit24 Meistriliigas oli eile võistlustules üks Eesti klubi, kui Selver Tallinn kohtus võõrsil Läti klubi Jekabpilsi Lušiga ning teenis Matej Smidli ja Oliver Orava vedamisel 3:2 (17:25, 25:22, 23:25, 25:15, 15:12) võidu. Selveri edukaimana tõi Matej Šmidl 30 punkti (+12), 6 ässa löönud Oliver Orava arvele kanti kokku 25 punkti (+18). Selveri vastuvõtt oli 54%, rünnak 48%, blokipunkte teeniti 7 ja servil löödi 10 ässa ning eksiti 23 pallingul, vahendab volley.ee Jekabpilsi resultatiivseim oli Armands Abolins 16 punktiga (+7), Läti klubi vastuvõtt oli 39%, rünnak 40%, blokiga saadi 7 ja serviga samuti 7 punkti. Liigatabelis hoiab Selver neljandat kohta, punkte on Tallinna klubil 17, Jekabpils asub 19 punktiga koha võrra eespool. Teises eile peetud kohtumises alistas RTU/Robežsardze 3:2 Jelgava Biolarsi. 	Sport	Postimees Sport	0	0
24. november 2019, 10:40	https://majandus24.postimees.ee/6833560/nordica-eksjuht-eestlased-peavad-lendama-oma-lennufirmaga-ja-maksma-piletitele-peale	Postimees	Nordica eksjuht: eestlased peavad lendama oma lennufirmaga ja maksma piletitele peale	Nordica endine juhatuse liige ja kommertsjuht Erik Sakkov. FOTO: Tairo Lutter Nordica endine juhatuse liige ja kommertsjuht Erik Sakkov rääkis intervjuus Äripäevale, et kõik eestlased peavad lendama oma lennufirmaga ja maksma 20–30 eurot piletitele peale, maksumaksja kulul lendavad poliitikud ja riigiametnikud peaksid reisima aga äriklassis. «See on see, mida me oleksime pidanud tegema, ja kõik muu on tühi loba,» rääkis Sakkov ja lisas, et see rong – õigemini lennuk – on nüüd läinud. Endise kommertsjuhi sõnul oli see, mida Nordicaga lõpu eel korraldama hakati, väga-väga nukker. Loe pikemalt Äripäeva intervjuust. Erik Sakkov kuulus Nordica juhatusse alates ettevõtte asutamisest sügisel 2015. Enne seda töötas ta kuus aastat Tallinna Lennujaama kommertsdirektorina, olles ühtlasi seal ka juhatuse liige. 2016. aasta suvel pani ta ameti maha. Sakkovi sõnul sündis lahkumisotsus tema enda initsiatiivil ning põhjused olid isiklikud. «Olen andnud kõik, mis mul anda oli. Nordicale on tugev vundament laotud ja edasi saab minna ainult paremaks. Nordicas töötavad entusiastlikud ja kogenud inimesed ning ettevõte on heades kätes,» teatas ta toona. «Politsei ega ka kaitsepolitsei mind ei uuri, ülekuulamistel ma käinud ei ole ja pahandusi ma ei ole korda saatnud. Lahkumine on puhtalt isiklikel põhjustel. Inimvõimetel on piirid,» rääkis Sakkov BNSile. 	Majandus	Majandus24, BNS	3	2
24. november 2019, 10:37	https://tehnika.postimees.ee/6833571/musk-teslal-on-juba-146-000-cybertrucki-tellimust	Postimees	Musk: Teslal on juba 146 000 Cybertrucki tellimust	Elon Musk ja purustatud klaasidega Cybertruck FOTO: FREDERIC J. BROWN/AFP Tesla juht Elon Musk teatas eile, et ettevõte on saanud juba ligi 150 000 tellimust oma sel nädalal esitletud pikapveokile Cybertuck. «146 000 tellimust praeguseks, neist 41 protsenti on valinud ahe, 41 protsenti kolme ja 17 protsenti ühe mootoriga,» säutsus Musk ja lisas, et tellimused saavutati ilma igasuguse reklaamita. 146k Cybertruck orders so far, with 42% choosing dual, 41% tri & 17% single motor Cybertrucki esitlus Los Angeleses läks neljapäeval veidi nihu, kui selle soomustatud klaasid purunesid metallkuuli testi käigus otse laval. Auto välimus on tekitanud üleilmselt seinast-seina vastukajasid: mõne meelest on see auto lihtsalt väga kole, mõned tunnustavad Tesla julgust erineda. Wall Street ei võtnud nurgelise kerega autot väga hästi vastu. Auto hind algab 39 900 dollarist (kallimad kuni 76 900 dollarit) ning eeltellimuse sisseandmiseks tuleb tasuda 100 dollarit. See tähendab, et tellimuste väärtuseks on täna juba 14,6 miljonit. Tesla plaanib masinat tootma hakata 2021. aasta lõpus. Auto suudab ühe laadimisega läbida kuni 800 kilomeetrit. USA pikapituru liidrid on Ford, General Motors ja Fiat Chrysler. Allikas: Autoblog 	Tehnika	Aivar Pau	0	0
24. november 2019, 10:20	https://sport.postimees.ee/6833550/video-wilder-nokauteeris-vastase-ja-kaitses-maailmameistritiitlit	Postimees	Video: Wilder nokauteeris vastase ja kaitses maailmameistritiitlit	Deontay Wilder (vasakul) Luis Ortiz (paremal) FOTO: John Locher/AP Raskekaalu maailmameister Deontay Wilder kaitses profipoksi sarja WBC meistritiitlit, kui alistas Las Vegases peetud kohtumises kuubalase Luis Ortizi seitsmenda raundi nokaudiga. Kohtumise alguses hädas olnud ameeriklane saatis vastase seitsmendas raundis võimsa paremsirgega põrandale, millest kuubalane enam ei taastunudki. Wilderil oli hädasti nokauti tarvis, sest pärast matši avaldatud punktitabelist selgus, et esimesest kuuest raundist olid kaks kohtunikku Wilderile andnud vaid ühe raundi ja üks kohtunik kaks raundivõitu. Wilderile ja Ortizile oli see omavahel teine kohtumine. 2018. aastal alistas Wilder Ortizi kümnenda raundi tehnilise nokaudiga. Wilder rääkis kohtumise järel, et peab järgmise matši veebruaris, kui kohtub briti Tyson Furyga vastu. Fury ja Wilder on varem pidanud ühe kohtumise 2018. aasta detsembris, siis jäi matš viiki. Wilder punched all the sweat off his head lmao damn 😂 pic.twitter.com/8G5mDGfxLC 	Sport	Postimees Sport	0	0
24. november 2019, 10:00	https://tarbija24.postimees.ee/6832880/lahikuudel-plaanitakse-eestis-lisada-20-elektriautode-laadimisjaama	Postimees	Lähikuudel plaanitakse Eestis lisada 20 elektriautode laadimisjaama	Kiirlaadija Tartus. FOTO: Tanel Voormansik Globaalne huvi elektriautode vastu on aasta-aastalt kasvanud. Elektrisõidukite laiemaks kasutuselevõtuks Eestis tuleb aga arendada laadimistaristut, et laadimisjaamad paikneksid ligipääsetavates kohtades ja oleksid mugavad kasutada, kirjutas ettevõte Elektritransport. «Elektriauto kasutajale on kõige parem ja kasulikum, kui laadimisvõrgustikke on palju, kuna võrgustiku ulatus ja laadimisjaamade sagedus loob head tingimused, et turul oleks võimalik valida erinevate teenusepakkujate vahel. Näiteks Elektritranspordil on laadimisvõrgustikus täna 30 laadimispunkti, 2020. aasta esimeses pooles plaanime jõuda 50 punktini ning 2020. aasta lõpuks oleme seadnud eesmärgiks veel täiendavalt 100 kiir- ja poolkiiret laadimisjaama,» lausus Elektritranspordi tegevjuht Raul Potisepp. Ta lisas, et ainuüksi novembris on igal nädalal Eestisse lisandunud vähemalt üks laadimisjaam. «Uued avalikud elektrisõidukite laadijad on lisandunud Tallinnas Stockmanni parklasse ning uude Telia peamajja ning lisaks Tartusse Tasku keskuse parklasse ning Tartu Telia kontorisse. Samuti paigaldasime eelmisel nädalal Tallinnasse esimesed kiirlaadijad Topauto ette ning Alexela Peterburi tee 77 tanklasse, millega saab ka Euroopa elektriautosid kiirlaadida,» tõi Potisepp esile. Ta nentis, et kõigi pealkirjas mainitud 20 laadimisjaama asukohad ei ole veel kinnitatud. Elektritranspordi sõnul peaks laadimisjaamade paigaldamisel ennekõike jälgima tarbijate liikumist. Samuti peaks võimaldama läbimõeldud laadimissüsteemi, mis ei lõhuks tarbijate igapäevarütmi. «Usume, et juba järgmise paari aasta perspektiivis on oodata elektriautode buumi. Peaaegu kõik autotootjad investeerivad täna massiliselt oma autopargi elektrifitseerimisse ja tulevad välja uute elektriliste mudelitega. Keskmine elektriauto suudab juba täna sõita 300–400 km ühe laadimisega, mis on tavatarbijale rohkem kui piisav,» rääkis Potisepp tulevikust. 	Tarbija	PM Tarbija	2	0
24. november 2019, 9:55	https://sport.postimees.ee/6829217/tana-otsepilt-eesti-vorkpalli-suures-vastasseisus-kohtuvad-tartu-bigbank-ja-saaremaa	Postimees	Täna otsepilt: Eesti võrkpalli suures vastasseisus kohtuvad Tartu Bigbank ja Saaremaa	Tartu Bigbank võõrustab täna Credit24 Meistriliiga vooru keskses kohtumises Saaremaa Võrkpalliklubi. Liiga kahe parema mõõduvõtt on nähtav Kanal 12 ja Postimehe vahendusel algusega kell 17.00. Bigbank on kaheksa mänguga teeninud 20 punkti, Saaremaal on sama arvu mängudega koos 19 punkti. Samad meeskonnad olid vastamisi ka eelmise hooaja finaalis, kus jäi 3:2 peale Tartu. Sel hooajal on liigas kohtutud korra ning selle mängu võitis oktoobri alguses tulemusega 3:2 Saaremaa. Saaremaa peatreener Urmas Tali usub, et tabelitipud pakuvad taas põneva esituse. «Tartu on viimasel ajal väga kindlat mängu näidanud, viimane karikavõistluste kohtumine Pärnu vastu oli selle järjekordne tõestus, et neil klapivad asjad praegu hästi. Avaringis suutsime küll kodus neid võita, aga näis, mida suudame võõrsil teha. Loodan pakkuda fännidele huvitavat mängu,"» rääkis Tali. Bigbanki juhendaja Andrei Ojamets lisas, et oktoobrikuisest kohtumisest on palju muutunud. «See oli toores ja kokkumängu osas krobeline mäng, eks mõlemad meeskonnad on edasi läinud võrreldes selle ajaga. Saaremaa on kahtlemata komplekteerituse osas liiga parim meeskond ja paras peavalu kõigile. Talil on lihtsam valmistuda, sest meil nii palju vangerdamisruumi pole kui neil. Meie trump on ditsiplineeritud ja ühtlane tegutsemine. Servil tueb ise agressiivne olla, aga ka vastasel on mitu hea servipotentsiaaliga mängijat. Usun, et võimalused on mõlemal ja loeb, kes oma mängu paremini nii-öelda jooksma saab,» rääkis Ojamets. 	Sport	Postimees Sport	0	2
24. november 2019, 9:25	https://sport.postimees.ee/6833524/kahurid-uurgama-eesti-talispordikeskuses-alustati-kunstlume-tootmist	Postimees	Kahurid üürgama: Eesti talispordikeskuses alustati kunstlume tootmist	Lumekahur (pilt on illustratiivne) FOTO: Ants Liigus Valgehobusemäe suusa- ja puhkekeskus andis eile sotsiaalmeedia vahendusel teada, et on alustanud kunstlume tootmist. Tallinnast 65 km kaugusel paiknev talispordikeskus plaanib kunstlumega katta nii suusaraja kui ka mäenõlva. Kuna Järva valda järgmise nädala jooksul plusskraade ei prognoosita (YR.no), on lootust lumevaiba püsimisele pikemaks ajaks.   	Sport	Postimees Sport	0	30
24. november 2019, 9:10	https://maailm.postimees.ee/6833525/hongkongis-algasid-kohalikud-valimised	Postimees	Hongkongis algasid kohalikud valimised	Järjekord Hongkongi valimispunkti ees 24. novembril 2019. FOTO: AP/Scanpix Hongkongis algasid pühapäeval kohalikud valimised, millega demokraatia eest võitlejad loodavad saata sõnumi piirkonna Pekingi-meelsele valitsusele. Valimisjaoskonnad avati hommikul kell 7.30 (kell 02.30 Eesti aja järgi). Registreeritud on 4,13 miljonit valijat. Valimised toimuvad 18 Hongkongi ringkonnas ja valitakse 452 linnavolinikku. Harilikult on aktiivsus kohalikel valimistel madal, kuid pühapäeval moodustusid juba varahommikul jaoskondade uste taha pika järjekorrad. Valimiskomisjoni teatel käis esimese viie tunni jooksul hääletamas 31 protsenti registreeritud valijaist. Nelja aasta eest oli samaks ajaks valimas käinud vaid 14,5 protsenti inimestest. Viis kuud kestnud meeleavaldused on andnud valimistele sümboolse tähenduse. Opositsiooni tugev tulemus näitaks, et rahvas toetab demokraatiameelset liikumist, hoolimata sellest, et protestid on hakanud muutuma vägivaldseks. Hongkonglase Christina Li sõnul on tähtis, et vanemad inimesed näitaksid, et nad toetavad noori, kes on protestide esirinnas. «Võibolla ei saagi noored enam nautida õigusi, mis meil praegu on,» ütles ta valimisjaoskonna järjekorras seistes. Seekord on registreeritud 400 000 uut valijat, mida demokraatialeer peab positiivseks muutuseks. Politsei pani jaoskondadesse ja linnatänavatele välja tugevdatud jõud. Pühapäevaste valimiste eel ei olnud suuremaid meeleavaldusi ega kokkupõrkeid politsei ja protestijate vahel, mis on ligi kuus kuud kestnud poliitiliste rahutuste jooksul harukordne. Valijatel soovitatakse varakult kohale minna ja hoiduda valimisi nurjamast. Kohalikud valimised ei ole Hongkongi elanikke varem kuigivõrd erutanud, harilikult on kandidaatide enamuse moodustanud Pekingi-meelse valitsuse toetajad ning volikogu ise tegeleb pigem olmeprobleemide lahendamisega. Nüüd aga tahavad demokraatiameelsed kandidaadid saata sõnumit Hongkongi liidrile Carrie Lamile ja tema Pekingi-meelsele valitsusele, kes on keeldunud nende nõudeid täitmast. Erinevalt kohalikest volikogudest valitakse Hongkongi kui Hiina erihalduspiirkonna 70-kohaline seadusandlik kogu vaid osaliselt otse, 40 kohta selles on Pekingile lojaalsete esindajate käes. Pühapäevased valimised ei ole pelgalt sümboolsed. Järgmise aasta seadusandliku kogu valimistel tuleb osa kandidaate linnavolikogudest ning need annavad ka 117 liiget 1200-liikmelisse valimiskogusse, mis valib linna tegevjuhi, kelleks praegu on Carrie Lam. 	Maailm	AFP/AP/BNS	0	0
23. november 2019, 22:58	https://maailm.postimees.ee/6833473/gantz-otsib-netanyahu-parteist-toetust-uue-valitsuse-moodustamiseks	Postimees	Gantz otsib Netanyahu parteist toetust uue valitsuse moodustamiseks	Erukindral Benny Gantz. FOTO: JACK GUEZ / AFP Iisraeli peaministri Benjamin Netanyahu tsentristist rivaal Benny Gantz kutsus laupäeval valitsusjuhi erakonna Likud liidreid ühinema temaga uue valitsuse moodustamisel. «Nende asjaolude valguses kutsun ma moodustama minu juhtimisel suurima võimaliku valitsuse,» ütles Gantz pressikonverentsil, pöördudes parempoolse Likudi liikmete poole. Gantz pidas silmas korruptsioonisüüdistuste esitamist Netanyahule. «Ma oleksin peaminister esimesed kaks aastat,» sõnas ta. Kui Netanyahu õigeks mõistetakse, siis võib ta naasta ja saada valitsusjuhiks, lisas Gantz. Iisraeli peaprokurör Avichai Mandelblit teatas neljapäeval, et ta esitas Netanyahule süüdistused altkäemaksu võtmises, pettuses ja usalduse kuritarvitamises. Süüdistuste esitamine leidis aset ajal, mil Iisrael on liikumas kolmandate üldvalimiste poole viimase aasta jooksul. Tänavu aprillis ja septembris peetud parlamendivalimised lõppesid aga patiseisuga, mistõttu ei ole Netanyahu ega Gantz suutnud uut valitsust moodustada. Parlamendil on vähem kui kolm nädalat aega leida kandidaat, kes suudaks saada 120-kohalises parlamendis rohkem kui poolte seadusandjate toetuse. Kui seda ei juhtu, tuleb korraldada uued valimised. Tel Avivis esinenud Gantz ütles, et tema ettepanek on "ainus alternatiiv uute valimiste korraldamisele". Netanyahust, kes süüd otsustavalt eitab, sai esimene Iisraeli peaminister, kellele ametiajal süüdistus esitatakse. Seadused ei nõua tema tagasiastumist, enne kui ta on lõplikult süüdi mõistetud, kuid ilmselt tugevneb poliitiline surve, mis nõrgestab tema positsiooni valitsuse moodustamise ajal. Järgmise sammuna võib Netanyahu paluda parlamendil talle kohtumõistmise eest puutumatus anda. 	Maailm	AFP/BNS	0	0
23. november 2019, 22:30	https://sport.postimees.ee/6833470/bundesliga-ullatuslik-liider-teenis-veelgi-ullatavama-kaotuse-bayern-ohustab-esikohta	Postimees	Bundesliga üllatuslik liider teenis veelgi üllatavama kaotuse, Bayern ohustab esikohta	Bayerni mängijad väravat tähistamas. FOTO: UWE KRAFT via www.imago-images.de/imago images/Uwe Kraft Sarnaselt teiste jalgpalliliigadega Euroopas anti ka Saksamaal täna tuld. Bundesliga liider Borussia Mönchengladbach kaotas Berliini Unionile 0:2 ning viimased seitse aastat riigi meistriks kroonitud Müncheni Bayern oli parem Düsseldorfi Fortunast. 12. vooruga 25 punkti teeninud ja pikalt esikohal säranud Mönchengladbach sai valusa ninanipsu liiga uustulnukalt Unionilt, kui Berliini meeskond kostitas koduseinte vahel Saksamaa suurklubi kahe vastuseta väravaga. Võitjate poolelt said jalad valgeks Anthony Ujah ning Sebastian Andersson. Kusjuures Unioni ridades mängib ka Felix Kroos, kes on kuulsa Real Madridi keskmängija Toni Kroosi noorem vend. Mehe arvele kanti matši jooksul kollane kaart. Müncheni Bayern jättis kodus mänginud Düsseldorfi Fortunale null sõnaõigust, sest sakutas neid tulemusega 4:0. Baierimaa hiiu eest skoorisid Benjamin Pavard, Corentin Tolisso, Serge Gnabry ja Philippe Coutinho. Liigatabeli teisel astmel paiknev RB Leipzig näitas samuti FC Kölnile hambaid ning rõõmustas kodupublikut vägeva 4:1 triumfiga. Rootslase Emil Forsbergi kontole kirjutati kaks väravat, Timo Werner ja Konrad Laimer lisasid mõlemad ühe. Kölni poolt pani võrgu sahisema Rafael Czichos. Päeva teised kohtumised: Bayer Leverkusen – Freiburg 1:1 Eintracht Frankfurt – Wolfsburg 0:2 Werder Bremen – Schalke 04 1:2 Liigatabel: FOTO: ESPN.com 	Sport	Postimees Sport	0	0
23. november 2019, 22:00	https://maailm.postimees.ee/6833464/usa-ja-kurdide-uksused-korraldasid-suurias-uhisoperatsiooni-is-i-vastu	Postimees	USA ja kurdide üksused korraldasid Süürias ühisoperatsiooni IS-i vastu	Suitsusammas Põhja-Süüria kohal. FOTO: Cavit Ozgul / AP / Scanpix USA juhitava koalitsiooni üksused ja Süüria kurdivõitlejad korraldasid reedel seni suurima ühisoperatsiooni äärmusrühmituse Islamiriik (IS) vastu. Koalitsioon ütles laupäeval, et operatsioonist võttis osa sadu kurdivõitlejaid ning kätte saadi kümneid džihadiste. USA presidendi Donald Trumpi otsus tõmmata Ühendriikide üksused Süüriast ära avas eelmisel kuul tee Türgi piiriülesele sõjalise operatsioonile Süüria kurdivõitlejate vastu. Uudis ühisoperatsioonist edastati ajal, mil USA asepresident Mike Pence külastas Iraaki. Ta kinnitas, et USA pühendumus Süüria ja Iraagi kurdidele on jäänud muutumatuks. 	Maailm	AP/BNS	1	0
23. november 2019, 21:42	https://kodustiil.postimees.ee/6832344/fotod-tallinna-ihaldatuimas-piirkonnas-ootab-valguskullane-pesa-uut-pererahvast	Postimees	Fotod: Tallinna ihaldatuimas piirkonnas ootab valgusküllane pesa uut pererahvast	FOTO: KV.EE Põhja-Tallinnas ootab ainulaadne kolmetoaline uut pererahvast, kellega kodusoojust jagada. Unikaalse sisuga korter, üldpinnaga 73,6 ruutmeetrit, asub 2018. aastal kerkinud majas. Nurgapealne korter on väga hea planeeringuga ning vastab ka kõige nõudlikuma koduotsija vajadustele. FOTO: KV.EE Korteri kirsiks tordil on selle suured aknad ning hoolikalt läbimõeldud valgustuslahendused.Põhjamaiselt maitseka rüüga korterist leiab: duširuumi, sauna, elutoa, köögi ning kaks magamistuba. Korteri müügihind sisaldab kogu sisustust ja mööblitükke. FOTO: KV.EE Uuri põneva pakkumise kohta kinnisvaraportaalist KV.EE veidi lisaks. 	Kodustiil	Kodustiil.ee	0	0
23. november 2019, 21:30	https://sport.postimees.ee/6833462/video-kerr-kriisa-andis-leedus-kauni-korvisoodu-ning-aitas-koduklubi-voiduni	Postimees	Video: Kerr Kriisa andis Leedus kauni korvisöödu ning aitas koduklubi võiduni	Kerr Kriisa Kaunase Žalgirise särgis. FOTO: Raul Mee Leedu korvpalli kõrgliigas aitas eestlane Kerr Kriisa oma koduklubi Prienai Pasvalyse Pieno žvaigždese vastu 81:79 võidule. Lisaks sai nooruke kossuäss hakkama tõeliselt ilusa korvisööduga. Prienai resultatiivseim pallur oli 15 punktiga Martynas Varnas. Laurynas Birutise nimele kanti kohtumise jooksu üheksa punkti. 18-aastasele Kriisale usaldas peatreener täna 20 minutit, mille vältel skooris Kriisa kolm punkti, võttis kolm lauapalli ning andis viis resultatiivset söötu. Prienai on sel hooaja võitnud kümnest mängust neli, mis annab neile kohaliku tšempionaadi arvestuses kuuenda koha. Kaotuse saanud Pasvalyse Pieno žvaigždese asub liigatabelis kaheksandal positsioonil. Kerr Kriisa efektne sööt Laurynas Birutisele:   	Sport	Postimees Sport	0	17
23. november 2019, 21:16	https://www.postimees.ee/6833456/suri-ants-leemets	Postimees	Suri Ants Leemets	Ants Leemets (1950-2019). FOTO: Toomas Huik 69-aastasena suri endine poliitik ja ettevõtja Ants Leemets. Ants Leemets sündis 23. juunil 1950. Ta töötas aastatel 1992–1995 Lääne-Viru maavanema ametikohal. Seejärel oli ta viis aastat Tallinna abilinnapea. 2003. aastal sai Leemetsast SA Virumaa muuseumid juhatuse esimees. Ants Leemets kuulus aastaid Tallinna linnavolikokku. 1999. aastal oli Leemets riigikogu liige, samuti oli ta pool aastat Tiit Vähi teise valitsuse portfellita minister. Käesoleval aastal sai Ants Leemets Tallinna linna teenetemärgi aastatepikkuse töö eest Tallinna linnavolikogu liikmena ning linnavolinikuna antud panuse eest Tallinna linna arengusse. Ants Leemets oli aastaid Eesti Liikumispuudega Inimeste Liidu president.     	Postimees	Sven Randlaid	0	207
23. november 2019, 21:13	https://maailm.postimees.ee/6833454/hiina-vaidetav-austraaliasse-pagenud-spioon-on-tagaotsitav-tootu-petis	Postimees	Hiina: väidetav Austraaliasse pagenud spioon on tagaotsitav töötu petis	Spioon. Pilt on illustratiivne, FOTO: Artur Kuus/Scanpix Hiina politsei andmeil on Austraaliasse pagenud väidetav spioon, kellel olevat väärtuslikke andmeid Pekingi sekkumisest Hongkongis, Taiwanis ja mujal, hoopis «töötu tagaotsitav petis». 26-aastane Wang Liqiang mõisteti 2016. aastal Hiina Fujiani provintsis tingimisi 15 kuuks vangi seoses automüügi petuskeemiga, on öeldud Shanghai politsei laupäeval sotsiaalmeediasse postitatud avalduses. Tema Hiina pass ja Hongkongi elaniku dokument olid võltsitud, märkis politsei, lisades, et võimud on algatanud asja osas juurdluse. Wangi süüdistatakse isikult 4,6 miljoni jüaani (ligi 600 000 euro) väljapetmises. Austraalia ajalehed The Age ja Sydney Morning Herald kirjutasid, et Wang andis Austraalia vastuluureagentuurile andmeid Hongkongis tegutsevate kõrgete Hiina sõjaväeluure ametnike kohta ning esitas üksikasju sealsete, aga ka Taiwani ja Austraalia operatsioonide rahastamisest. Wangi sõnul võttis ta isiklikult osa luureoperatsioonidest kõigis kolmes kohas. Wang paljastas äärmise detailsusega, kuidas Peking kontrollib firmasid oma luureoperatsioonide rahastamiseks, kuidas ta jälgib teisitimõtlejaid ja kasutab ära meediaorganisatsioone, kirjutasid lehed. Wang elab praegu naise ja pojaga Sydneys. Väidetaval spioonil on Austraalia turistiviisa, kuid ta on palunud seal asüüli. 	Maailm	AFP / BNS	0	0
23. november 2019, 21:00	https://sport.postimees.ee/6833444/kalev-tlu-teenis-hooaja-teise-voidu-ulejaanud-eesti-meeskonnad-jaid-kuivale	Postimees	Kalev/TLÜ teenis hooaja teise võidu, ülejäänud Eesti meeskonnad jäid kuivale	Rakvere Tarva mängijad. FOTO: Ain Liiva / AS Postimees Grupp Täna astusid Paf Eesti-Läti korvpalliliiga raames võistlustulle Kalev/TLÜ, AVIS UTILITAS Rapla, BC Valga-Valka/Maks&Moorits ning Rakvere Tarvas. Kui esimene tiim suutis Valmiera palluritest parem olla, siis teistel Eesti klubidel nii hästi ei läinud. Tallinna Kalev/TLÜ - VALMIERA GLASS VIA 98:79 (28:26, 31:8, 22:23, 17:22) Kalev/TLÜ alustas mängu paremini, kuid avaveerandi keskpaigas oli Valmiera 14:13 ette pääsenud. Seejärel haaras kodumeeskond taas eduseisu ja teine veerandaeg algas nende 28:26 juhtimisel. Edasi ei jäetud külalistele aga mingit sõnaõigust, kui järjepanu loodi teravust, tabati lähi- ja vabaviskeid ning poolajaks oli vahe 25-punktiline. Kolmandal veerandajal suutis Valmiera vastastega sammu pidada ning kaotusseisu ka punkti võrra vähendada. Viimane neljandik kuulus samuti neile 22:17, kuid vahe oli selgelt liiga suur ning Kalev/TLÜ sai hooaja teise võidu kirja. Visketabavuses jäi Kalev/TLÜ 47% - 46% peale. Lauavõitlus kuulus Valmierale 41:39 (ründelaud 12:10 Kalev/TLÜ-le). Korvisööte andis Kalev/TLÜ rohkem 26:15 ja pallikaotuseid tegi Valmiera rohkem 24:9. Michael Kyre Buchanan viskas Kalev/TLÜ parimana 22 punkti ja võttis 8 lauapalli. Michael Balogun lisas 17 punkti ning Mareks Jurevicus 14 punkti, 5 lauapalli ja 4 korvisöötu. Martynas Mažeika sai kirja 12 punkti. Roberts Blumbergs oli Valmiera parim 15 punkti ja 11 lauapalliga. Klavs Dubults tõi 14 silma ja võttis 6 lauapalli ning Valters Veveris ja Roberts Krastinš lisasid võrdselt 12 punkti. AVIS UTILITAS Rapla - BK Ventspils 69:91 (23:24, 11:24, 17:21, 18:22) Kodumeeskond hoidis avaveerandil initsiatiivi ja 1.26 enne teise veerandaja algust oldi 21:17 ees. Maris Gulbiše ja Klavs Cavarsi korvidest pääsesid vastased aga 24:23 juhtima ning järgmised kümme minutit olid täielikult Ventspilsi kontrolli all ning Janis Kaufmanise kaugviskest suurendati poolajaks eduseis 14 punktile. Pooleteise minuti möödudes kolmandast veerandajast oli vahe paisunud 20 punktile, kuid Indrek Kajupanga ja Rait-Riivo Laane visetest suudeti kaotusseis 16 punktile veel vähendada. 2.41 enne viimase neljandiku algust tabas lähiviske Gregor Ilves ning seis oli 48:62, kuid Ventspils vastas 7:3 spurdiga. Neljandal veerandajal Rapla 16 punktist lähemale ei pääsenud ja Ventspils sai 22-punktilise võidu. Ventspils oli visketabavuses 46% - 38% parem. Lauavõitluse võitsid külalised 44:40 (ründelaud 14:13) ja korvisööte jagati rohkem 22:12. Pallikaotuseid tegi Rapla rohkem 14:7. Klavs Cavars viskas Ventspilsi eest 17 punkti ja võttis 6 lauapalli. Maris Gulbis lisas 16 silma ja 6 lauapalli, järgnesid Janis Kaufmanis 15, Ryan Shanahan Luther 14 (lisaks 10 lauapalli) ja Timothy Neocartes Shorts Ii 13 (andis ka 9 korvisöötu) punktiga. Indrek Kajupank oli Rapla resultatiivseim 15 punktiga. Rait-Riivo Laane sai kirja 13 punkti ja 4 korvisöötu ning Montae Glenn tegi kaksikduubli 11 punkti ja 18 lauapalliga. «Teisel veerandajal mingil perioodil keerati rünnak meil lukku. Teada oli, et sealt tuleb vahe sisse ja meil oli ka kerge mõõn. Teisel poolajal mängu tagasi ei saanud ja kohe, kui midagi maha magasime, oli korv kirjas. Eks me alguses saime samuti mõne lihtsama korvi, aga nad on väga head söötjad ja pall jõudis sinna, kuhu vaja. Me polnud igal pool nii vahel, nagu oleks pidanud ja nagu kokku leppisime. Ei oskagi öelda, kas oleme rohkem rünnakukvaliteedis või kaitses hävinud. Kui saame oma asjad paremaks, siis sellel võistkonnal võiks olla sisu, et kevadel headele kohtadele mängida,» rääkis Indrek Kajupank Telia TV-le antud intervjuus. BK Ogre - BC Valga-Valka/Maks&Moorits 100:66 (21:24, 17:13, 31:16, 31:13) Avaveerand kulges tasavägiselt ning Filipp Gafurovi ja Ricards Daniels Vanagsi kaugvisete toel võitis Valga-Valka avaveerandi kolme punktiga. Suurem osa teisest veerandajast kulges samuti külaliste dikteerimisel, aga seisult 33:37 tabas Ogre eest Karlis Apsitis kaugviske ning samal ajal oli Branko Jereminov teinud teises olukorras veel vea. Rihards Zebergs realiseeris kaks vabaviset ja poolajale mindi kodumeeskonna minimaalsest eduseisust. Kolmandal veerandajal näitas aga Ogre, miks neil sellel hooajal veel ühtegi kaotust pole. Paar minutit suutis Valga-Valka sammu pidada, misjärel tegid võõrustajad 22:3 spurdi. Otsustav veerandaeg algas siiski vastaste 16-punktilisest kaotusseisust ja 9,5 minutit enne lõppu oli seis 56:71. Seejärel tegi aga Ogre 9:0 spurdi ja edasi igas elemendis parem olnud Läti klubi teenis kokkuvõttes kindla 34-punktilise võidu. Visketabavuses jäi Ogre peale 52% - 39%. Lauavõitluses oli Valga-Valka 42:34 (ründelaud 14:8) üle. Korvisööte jagas rohkem Ogre 21:15 ja pallikaotuseid tegi rohkem Valga-Valka 20:5. Rihards Zebergs viskas võitjate parimana 24 punkti. Rinalds Sirsninš järgnes 19 punkti ja 10 korvisööduga, Karlis Apsitis lisas 11 silma, James Batemon tõi 10 punkti ja Kristaps Dargais samuti 10 punkti ning võttis veel 9 lauapalli. Emils Kruminš oli Valga-Valka parim 18 punktiga. Ricards Daniels Vanags järgnes 14, Filipp Gafurov 13 ja Branko Jereminov 11 punktiga. Jurmala - Rakvere Tarvas 76:75 (15:20, 13:22, 13:14, 30:15, 5:4) Rakvere oli mänguks paremini valmis ja avaveerandi keskpaigas juhiti 13:6. Teine veerandaeg algas külaliste 20:15 eduseisust ning Rain Veidemani kaugviske järgselt oli vahe kaheksa punkti suurune. Thomad Theddus Hamilton IV eduka tegutsemise toel oli Rakvere 3.52 enne poolajale minekut 34:22 ette pääsenud ning Devin Lee Harrise korvist oli ühel hetkel Jurmala jäänud 16 punktiga kaotusseisu. Poolajaks suutis kodumeeskond Edgars Jeromanovsi ja Ervins Jonatsi korvidest vahe vähendada 28:42 peale. Kolmas veerandaeg kulges tasavägiselt ja Rakvere ei andnud kuidagi eduseisu käest. Viimane neljandik algas Jurmala jaoks 15-punktilisest kaotusseisust, kuid lõppsõna polnud nemad veel öelnud. Kolme ja poole minutiga tegi Jurmala 12:2 spurdi ja Denis Krestinini korvist pääseti 3.23 enne lõpuvilet üle pika aja ka juhtima. 15 sekundit enne lõppu oli kodumeeskond 71:69 peal, misjärel tegi Jeromanovs Hamiltoni vastu vea, kes realiseeris kaks vabaviset, ja nii järgnes lisaaeg. Veidemani ja Harrise abiga haarasid külalised 75:71 eduseisu, aga ülejäänud ajaga sai punkte vaid Jurmala ning Pinete viis omad 26 sekundit enne lisaaja lõppu 76:75 ette. Rakvere võttis aja maha, Harris pääses veel ka viskele, kuid see ei tabanud ja vastu tuli võtta valus kaotus. Visketabavuses jäi Rakvere peale 49% - 39%. Lauavõitlus lõppes 39:39 (ründelaud 12:5 Jurmalale) ning korvisööte jagas rohkem Rakvere 16:11. Pallikaotuseid tegi rohkem Rakvere 20:14. Denis Krestinin viskas Jurmala eest 19 punkti ja võttis 11 lauapalli. Ugis Pinete lisas 16, Jourdan Grant 14 ja Ervins Jonats 12 punkti. Devin Lee Harris oli Rakvere resultatiivseim 19 punkti, 5 lauapalli ja 6 korvisööduga. Thomas Theddus Hamilton IV tõi 17 punkti ja 5 lauapalli ning Rain Veideman 15 punkti ja 6 korvisöötu. Eesti-Läti korvpalliliiga jätkub pühapäeval, 24. novembril, kui TALTECH võõrustab Tartu Ülikooli ning Latvijas Universitate võtab vastu Pärnu Sadama meeskonna. 	Sport	Postimees Sport	0	28
23. november 2019, 20:52	https://maailm.postimees.ee/6833450/etioopia-referendumil-toetati-ulekaalukalt-uue-osariigi-loomist	Postimees	Etioopia referendumil toetati ülekaalukalt uue osariigi loomist	Kohalikud elanikud valimistulemusi uurimas. FOTO: Michael Tewelde/AFP/Scanpix Etioopia sidamod hääletasid referendumil ülekaalukalt uue föderaalpiirkonna loomise poolt, valimiskomisjoni andmeil pooldas autonoomset valitsust 98 protsenti hääletanuist. Analüütikute sõnul võib see ajendada ka teisi etnilisi rühmi autonoomiat taotlema ja riigisiseseid piire ümber tegema. Sidamo pealinn Hawassa asub umbes 200 kilomeetrit Etioopia pealinnast Addis Abebast lõunas. "20. novembri rahvahääletus oli rahumeelne ning meil ei olnud suuri logistilisi probleeme peale üksikute arvatust pikemate järjekordade," ütles riikliku valimiskomisjoni asejuht Wubshet Ayele. Vaid vähem kui kaks protsenti 2,27 miljonist hääletanust valisid jäämise olemasolevasse osariiki, mida praegu on Etioopias üheksa. Hääletus sillutas tee Sidamo saamisele kümnendaks osariigiks. Piirkonnas oli juba aastaid tehtud kihutustööd kirjust Lõunarahvuste, rahvusrühmade ja rahvaste osariigist lahkumiseks. Autonoomiareferendumi korraldamisest on praegu potentsiaalselt huvitatud üle kümne etnilise rühma ning Sidamo tulemus võib avaldada mõju tunduvalt kaugemale oma piirkonnast. Ent uue osariigi loomine on keerulisem kui vaid üks hääletus ning referendumitulemuse jõustamine ei käi üleöö. "Ühegi selle protsessi etapi jooksul ei tohi Sidamo riiklus kahjustada mitte-sidamodest elanikke ja nende ärisid," lausus rahvusvahelise kriisirühma esindaja William Davison. 	Maailm	AFP / BNS	0	0
23. november 2019, 20:50	https://lemmik.postimees.ee/6833200/paevakapp-murtud-sudamega-mila-ootab-voimalust-uuele-elule	Postimees	Päevakäpp: murtud südamega Mila ootab võimalust uuele elule	Mila FOTO: MTÜ Kasside Turvakodu Kassipiiga Mila saabus turvakodu hoole alla möödunud talvel Kohtla-Järve varjupaigast, kus tema oli üks esimesi eutanaasianimekirjas. Mila päästeti ära lootuses, et õige pea leitakse talle päris oma kodu, kuid seni pole kassipiiga veel kellegi tähelepanu püüdnud. Iga päev tudub Mila omaette pesas, tilluke ninanöps sügavale kasukasse vajutatud. Ta on kurb ja õnnetu ning ei tea, kas temal on elult üldse midagi loota. Oli ta ju sündinud soovimatu kassina – üks tänavakass oli taaskord pojad saanud ning saatuse tahtel sündis ja kasvas Mila tänaval. Kodutud kassid olid ümbruses elavatele inimestele pikalt pinnuks silmas olnud ning kassid saadeti varjupaika, kus neid õige pea eutanaasia nimekirja lisati. Mila on kogu elu pidanud tundma, et tema on soovimatu. Pole siis ime, et turvakodus vaatab Mila oma õnnetute silmadega inimest ning on segaduses – miks talle konservikaussi nina ette lükatakse? Miks temaga rääkida tahetakse? Kas tõesti on tema, Mila, järsku oluliseks saanud? Ta tähendab kellelegi midagi? Meie usume Milasse – kogu südamega. Milal on kindlasti siin elus oma eesmärk! Kallis Mila, näita kõigile, et igaühe jaoks on siin maailmas päris oma kodu – soe, hell ja armastav. Õpeta ühele perele, millist südamesoojust pakub koduta kassi adopteerimine ning tema südame võitmine. Kui sina tahaksid olla see, kes koos Milaga saab tundma tõelist rõõmu, siis kirjuta Milale aadressile info@kassideturvakodu.ee 	Lemmik	Kelli Põlendik	0	0
23. november 2019, 20:30	https://sport.postimees.ee/6833443/video-wrc-sarja-vagevaimaks-ohulennuks-valiti-neuville-i-hupe-soomes	Postimees	Video: WRC-sarja vägevaimaks õhulennuks valiti Neuville'i hüpe Soomes	Thierry Neuville Soome rallil FOTO: LAVadinho/imago images / PanoramiC Autoralli fännid valisid WRC-sarja kodulehel 2019. aasta parimaks hüppeks belglase Thierry Neuville'i soorituse Soome rallil. Neuville tegi parimaks valitud õhulennu oma Hyundaiga Päijälä katsel, kui maandus pärast pikka hüpet tagaratastele. «Aitäh kõigile, kes meie poolt hääletasid. Võin juba praegu garanteerida, et suudame järgmisel aastal veelgi paremini hüpata,» kommenteeris Neuville. Lisaks Neuville'ile olid nominentide seas Kris Meeke'i 41-meetrine hüpe Rootsis, Sebastien Ogier' õhulend Soomes ja Teemu Sunineni sooritus Itaalias Sardiinias. Video Neuville'i hüppest:   	Sport	Postimees Sport	0	16
23. november 2019, 20:15	https://majandus24.postimees.ee/6833380/galerii-narkokurjategijast-helsingi-politseijuhi-maja-pandi-haamri-alla	Postimees	Galerii: Narkokurjategijast Helsingi politseijuhi maja pandi haamri alla	Narkokuritegude, võltsimise ning altkäemaksu andmise eest süüdimõistetud Helsingi narkopolitsei endisele juhile Jari Aarniole kuuluv maja Porvoo lähistel Epoo külakeses pandi enampakkumisele. Maja pandi enampakkumisele 19. novembril ning selle hind on nüüdseks kerkinud juba 274 000 euroni. Kokku on 32 huvilist teinud oksjonil, mis kestab vähemalt 17. detsembrini, 104 pakkumist. Müügisoleva kinnistu pindala on 1,5 hektarit, sellel asub 2017. aastal valminud elamuhoone, ehitusaluse pindalaga 133 ruutmeetrit ning 57-ruutmeetrine abihoone. Lisaks on kinnistul ehitusluba sauna rajamiseks, selle tarvis on juba vundamentki valatud. «Sellel asjal on pikk ajalugu, mistõttu oskasin oodata, et selle vastu tuntakse suurt huvi,» ütles Juha Henttala Ida-Uusimaa politseist väljaandele Ilta Sanomat. Ta tõdes, et politseil pole selliseid enampakkumisi väga palju olnud. Helsingi narkopolitsei endine ülem Jarni Aarnio mõisteti 2016. aasta lõpus süüdi laiahaardelise uimastiäri, võimu kuritarvitamise, võltsimise ja altkäemaksu võtmise eest. Kaalukaimaks väärteoks jäi narkopolitsei eksjuhi kohtuasjas siiski kuue tünnitäie ehk umbes 800 kilo hašiši Hollandist Soome smugeldamine ja selle levitamine aastatel 2011–2012. Prokurörid leidsid, et Aarnio mängis selles tegevuses keskset rolli. Kohtuotsusega peab ta lunastama kriminaalse tegevusega teenitud 1,3 miljonit eurot ja kinnisvara Porvoos. Ka viimasel ajal pole tal hästi läinud: Yle teatel võib ta saada süüdistuse ka mõrvast mitteteatamise eest. 2003. aasta oktoobris Soome ja Rootsi kuritegelikes ringkondades tuntud türgi päritolu Volkan Ünsali palgamõrva uurinud politsei leidis, et Aarnio teadis tema kavandatavast mõrvast, kuid jättis sellele reageerimata. Uurimismaterjalide järgi tapeti Ünsal, kuna ta andis politseile infot 2002. aastal Stockholmi Arlanda lennuväljal toimunud sularahaveo röövi kohta. Praeguseks on Ünsali mõrva eest saanud neli meest eluaegse vangistuse. Uurijad seostavad Ünsali mõrvaga motogängi United Brotherhood kunagist juhti Keijo Vilhuneni ja temaga otsekontakte omanud Aarniot. Narkopolitsei juhi kohtuasjas oli roll ka eestlastel. 	Majandus	Majandus24	1	29
23. november 2019, 20:04	https://tervis.postimees.ee/6830842/regulaarne-kanepi-tarvitamine-suurendab-ohtlikku-terviseriski	Postimees	Regulaarne kanepi tarvitamine suurendab ohtlikku terviseriski	Kanepi tarvitamine võib mõjuda südamele halvasti. FOTO: Shutterstock Ameerika Südame Assotsiatsiooni teadusuuringutest selgus, et regulaarselt kanepit tarvitavatel noortel on kaks korda suurem insuldi risk kui neil, kes kanepit ei tarvita. Uuringus osales üle 43 000 noore vanusevahemikus 18–24. Neil osalejatel, kes tarvitasid kanepit vähemalt kümnel päeval kuus, oli kaks ja pool korda suurem insuldi risk kui teistel. Neil, kes lisaks kanepile ka e-sigarette või tavalisi sigarette suitsetasid, oli kolm korda suurem insuldi risk. Teisest uuringust selgus, et kanepisõltlastel on 50 protsenti suurema tõenäosusega südamerütmihäired, mille tagajärjel on vajalik arstiabi. Teadlased soovitavad arstidel patsientidega kanepiga kaasnevatest ohtudest rääkida, sest kanep koosmõjus alkoholi või sigarettidega, võib osutuda ohtlikuks. Kanepi mõju vereringele, ajule ja südame tervisele lööb välja 15 minutit pärast tarvitamist ning võib kesta kuni kolm-neli tundi. Väikse kogusega lööb süda kiiremini ning suure kogusega lööb süda ohtlikult aeglaselt. Seetõttu soovitavad arstid südamehaigetel kanepi tarvitamisest hoiduda. 	Tervis	PM Tervis	7	134
23. november 2019, 19:55	https://maailm.postimees.ee/6833429/usa-asepresident-kulastas-vagesid-iraagis	Postimees	USA asepresident külastas vägesid Iraagis	Mike Pence Iraagis. FOTO: Andrew Harnik/AP/Scanpix USA asepresident Mike Pence saabus laupäeval Iraaki, et kohtuda seal teenivate ameerika sõjaväelastega, ütles julgeolekuallikas AFP-le. Pence'i etteteatamata visiit Ain al-Asad baasi Iraagi lääneosas oli tema esimene asepresidendina. Aasta eest tegi sarnase üllatusvisiidi sellesse ulatuslikku kompleksi president Donald Trump, kes oma sõidu ajal ei kohtunud ainsagi Iraagi ametiisikuga. Trumpi külaskäik oli mässitud sellisesse saladusloori, et enamikku Iraagi ametiisikuist presidendi tulekust isegi ei teavitatud. Ka Pence'i visiidi päevakava ei ole avaldatud ning USA suursaatkond Bagdadis ütles, et nad ei jaga asepresidendi sõidu kohta mingeid üksikasju. Iraagi võimude andmeil ei kohtunud ka Pence silmast silma sealsete ametiisikutega, vaid vestles peaminister Adel Abdel Mahdiga telefonitsi. President Barham Salehi kantselei teatas aga, et ei olnud Pence'i Iraagi-visiidist isegi teadlik. Ühendriikidel on Iraagi erinevais baasides umbes 5200 sõdurit. Washington juhtis 2003. aastal diktaator Saddam Husseini kukutanud invasiooni Iraaki, saatis laiali selle julgeolekujõud ning püüdis seejärel riigi institutsioonid taas üles ehitada. Pärast aastaid tihedat koostööd on kahe riigi suhted praegu madalseisus. Aasta võimul olnud peaminister Mahdi ei ole veel Washingtonis käinud ning Trump ei ole kohtunud Iraagi tippametnikega. 	Maailm	AFP / BNS	0	0
23. november 2019, 19:50	https://sport.postimees.ee/6833425/johaug-hoia-alt-rootsi-noor-suusatalent-naitas-voimu-ja-alistas-charlotte-kalla-koguni-40-sekundiga	Postimees	Johaug, hoia alt! Rootsi noor suusatalent näitas võimu ja alistas Charlotte Kalla koguni 40 sekundiga	Frida Karlsson FOTO: MATHIAS BERGELD via www.imago-images.de/imago images/Bildbyran Nädal enne murdmaasuusatamise MK-sarja algust peetakse viimaseid kontrollvõistlusi paljudes riikides. Rootsis Gällivares toimunud naiste 10 km eraldistardist klassikadistantsi võitis 20-aastane rootslanna Frida Karlsson, meestest oli parim šveitslane Dario Cologna. Tänavu Seefeldi MMil samal distantsil Therese Johaugi järel hõbeda teeninud Karlsson läbis täna 10 km ajaga 26.10,2, edestas teisena lõpetanud kaasmaalast Johanna Sundlingit koguni 40 sekundiga. Kolmanda koha teenis kolmekordne olümpiavõitja Charlotte Kalla, kaotades Karlssonile 42,5 sekundiga. Neljas oli rootslanna Elina Roennlund (+52,9), viiendana lõpetas šveitslanna Nadine Fähndrich (+1.22,2) ja kuuenda koha teenis rootslanna Emma Ribom (+1.34,7). Gällivares oli stardis ka 20-aastane eestlanna Stine-Lise Truu, kes saavutas 22. koha (+3.31,3). Meeste 15 km pikkusel eraldistardist klassikasõidus edestas neljakordne olümpiavõitja Dario Cologna teisena lõpetanud rootslast Jens Burmani 16,2 sekundiga. Kolmanda koha teenis rootslane Daniel Rickardsson, jäädes võitjale alla 38,4 sekundiga. Neljanda ajaga finišeeris Björn Sandström (+46,7), viies oli Filip Danielsson (+1.06,3) ning kuues Gabriel Thorn (+1.07,0). Eesti mehi Rootsis võistlemas ei olnud. 	Sport	Carl-Robert Puhm	1	32
23. november 2019, 19:45	https://sport.postimees.ee/6833427/kanada-murdis-ajaloos-esimest-korda-davis-cupi-finaali	Postimees	Kanada murdis ajaloos esimest korda Davis Cupi finaali	Kanada mängijad võidu üle juubeldamas. FOTO: Afp7/Zumapress.com Davise karikavõistluste poolfinaalis alistas Kanada Venemaa ametivennad tulemusega 2:1 ning sammus esimest korda ajaloos turniiri suurde lõppvaatusesse. Veerandfinaalis Austraalia tennisistid alistanud Kanada jäi poolfinaalis esmalt kaotusseisu, kui Vasek Pospisil kaotas esimese üksikmängu Andrei Rubljovile tulemusega 4:6, 6:4. Teises üksikmängus oli Iisraeli juurtega kanadalane Denis Šapovalov parem Karen Hatšanovist seisuga 6:4, 4:6, 6:4. Paarismängu arvestuses suutsid Kanada reketid noppida 6:3, 3:6, 7:6 (7:5) triumfi ja sammusid riigi ajaloos esimest korda Davis Cup'i finaali. Varasemalt on jäädud pidama poolfinaalidesse (1913. ja 2013. aastal). Valusa kaotuse saanud Venemaa on varasemalt võidutsend kahel korral. Kuldne esikoht saavutati 2002. ja 2006. aastal, kokku on otsustavasse faasi jõutud viiel juhul. Teise finalisti selgitavad Suurbritannia ja võõrustaja Hispaania. 	Sport	Postimees Sport	0	0
23. november 2019, 19:27	https://kodustiil.postimees.ee/6832387/kulukas-viga-millega-koduomanikud-oma-vannitoa-uldpilti-rikuvad	Postimees	Kulukas viga, millega koduomanikud oma vannitoa üldpilti rikuvad	Pilt on illustratiivne. FOTO: Shutterstock Vannituba planeerides teevad koduomanikud alatasa ühe kuluka vea, mis üldpildi toast liiga kirjuks muudab. Sisekujundajad näevad klientide vannitubades liiga palju dekoratiivset plaati. Väikestes vannitubades võib see aga visuaalse tasakaalu paigast viia ning vannitoast veelgi väiksema mulje jätta. Dekoratiivsel plaadil endal pole asjatundjate sõnul vigagi, küll aga kipuvad koduomanikud seda ennastunustavalt palju igale poole paigaldama. «Dekoratiivplaat mõjub väikestes kogustes hästi, ent kui täita terve tuba sellega, läheb üldpilt kirjuks ära,» rääkis Ameerika sisedisainer Sara Chiarilli väljaandele realtor.com. Asjatundja soovitab lisaks vältida beeži tooni seinaplaate, mis erinevalt üldlevinud arvamusest, kodu müügihinnale tegelikult suurt juurde ei lisa. «Koduostja sihib pigem marmorit ja puitu imiteerivate lahenduste poole ning on nõus nende eest ka rohkem maksma,» möönas ta. 	Kodustiil	Kristina Kostap	0	0
23. november 2019, 19:15	https://sport.postimees.ee/6833423/arsenal-komistas-liigatabeli-eelviimase-vastu-liverpool-teenis-jarjekordse-magusa-voidu	Postimees	Arsenal komistas liigatabeli eelviimase vastu, Liverpool teenis järjekordse magusa võidu Valitsev meister murdis Chelsea	Liverpool jätkab Premier League'is võidukalt. FOTO: JOHN SIBLEY/Action Images via Reuters Inglismaa kõrgliigas on käimas suur mängupäev, kus enamik tiimid on jõudnud mõrudad kaotused või magusad võidud juba kätte saada. Suurtest meeskondadest astusid lavalaudadele Liverpool, Leicester City ja Arsenal. Kui esimesel kahel möödus kõik plaanipäraselt, siis viimastel tuli vastu võtta häbiväärne tagasilöök. Võõrsil mänginud Liverpool läks Crystal Palace'i vastu Sadio Mane tabamusest küll juhtima, kuid 82. minutil suutis Wilfried Zaha kodupubliku rõõmuks viigistada. Kõrgliiga liidritele selline olukord mõistagi ei sobinud ning rünnakul keerati vinti juurde. Vaid kolm minutit pärast viigivärava sündi saatis Brasiilia koondislane Roberto Firmino Palace'i väravasse võiduvärava ja kindlustas leivaisa juhtkoha Premier League'i punktitabelis. Kusjuures Crystal Palace'i mehed olid esimest korda viigile lähedal juba esimese poolaja lõpuminutitel, kui James Tompkins tõi tabloole 1:1. Peakohtunik otsustas värava siiski VARi abil tühistada, sest eelnevalt oli Liverpooli mängumehele Dejan Lovrenile viga tehtud. Suurepärast hooaega tegev Leicester City oli täna samuti võidulainel, kui Ayoze Perezi ja Jamie Vardy täpsete jalgade abil teeniti Brighton & Hove Albioni üle kindel 2:0 võit. Ainsaks mustaks lambaks jäi Londoni Arsenal, kes pidi tunnistama Southamptoni 2:1 paremust. Oluline on mainida, et viimased asuvad kõrgliiga pingereas 20 klubi konkurentsis alles 19. kohal. Laupäeva viimases jõuproovis lõid sarved kokku Londoni Chelsea ja Manchester City. Frank Lampardi hoolealused asusid 21. minutil prantslase N'Golo Kante väravast juhtima, kaheksa minutit hiljem viigistas Kevin De Bruyne seisu ning 37. minutil pani Riyad Mahrez mängu lõppseisu määrava pitseri. Päeva teised vastasseisud: Tottenham Hotspur - West Ham United 3:2 AFC Bournemouth - Wolverhampton Wanderers 1:2 Everton - Norwich City 0:2 Watford - Burnley 0:3 Manchester City - Chelsea 2:1 Liigatabel: FOTO: ESPN.com 	Sport	Postimees Sport	0	6
23. november 2019, 19:06	https://maailm.postimees.ee/6833421/prantsuse-naised-avaldasid-meelt-soolise-vagivalla-vastu	Postimees	Prantsuse naised avaldasid meelt soolise vägivalla vastu	Prantsuse naised Pariisis meelt avaldamas. FOTO: AFP / Scanpix Pariisis avaldasid täna tuhanded naised meelt soolise vägivalla vastu Prantsusmaal, kus ainuüksi sel aastal on praeguste või endiste partnerite poolt tapetud 116 naist. Protestimarss algas linna peamise ooperimaja eest; paljud osalejad kandsid plakateid, millel oli kujutatud soolise vägivalla ohvriks langenud sõpra või sugulast. «Murdke vaikust, mitte naisi,» võis lugeda ühelt. «Maha patriarhaat,» seisis teisel. Kogu Prantsusmaal korraldati umbes 30 taolist meeleavaldust, millesse oli kaasatud 70 organisatsiooni, erakondi, ametiühinguid ja vabaühendusi. «Meie hinnangul on tegemist ajaloolise marsiga,» ütles üks korraldajaist Caroline De Haas, lisades, et «teadlikkuse tase kasvab kaelamurdval kiirusel». Pariisi keskosa värvus meeleavaldajate kogunedes lillaks. «Me ei suuda enam kokku lugeda kordi, kus naiste elu saanuks säästa,» kirjutasid korraldajad laupäeval Facebookis. «Selle marsiga sunnime avalikke võime astuma kohaseid samme.» Valitsus teeb esmaspäeval ilmselt teatavaks 40 meedet selle nuhtlusega võitlemiseks. Prantsusmaal on tänavu seni 116 naist mõrvatud nende abikaasa, partneri või endise partneri poolt, ilmes AFP uurimisest. Möödunud aastal oli see number ametlikel andmetel 121. Perevägivald aga puudutab igal aastal 220 000 prantsuse naist. «Meie süsteem nende naiste kaitsmiseks ei tööta,» lausus hiljuti justiitsminister Nicole Belloubet. Tapmised Prantsusmaal on kooskõlas üldise tendentsiga maailmas, kus 2017. aastal tapeti ÜRO andmeil 87 000 naist või tüdrukut - üle poole neist mõrvadest sooritasid abikaasad, partnerid või omaenda perekond. 	Maailm	AFP / BNS	0	4
23. november 2019, 18:55	https://sport.postimees.ee/6833417/valtteri-bottas-red-bull-on-sirgekiiruses-parem-kui-mercedes	Postimees	Valtteri Bottas: Red Bull on sirgekiiruses parem kui Mercedes	Valtteri Bottas. FOTO: XPB / XPB Images/Press Association Images Mercedese vormel 1 piloot Valtteri Bottas tunnistas, et konkurent Red Bull on aastaga tugevalt oma autot edasi arendanud ja sirgekiiruses juba neist möödunud. Mercedese vormel 1 meeskond on sel aastal küll kindlustanud kuuenda järjestikuse konstruktorite tiitli, kuid Red Bulli esitused viimastel etappidel on jõudnud tasemele, mida Austria meeskond pole aastaid näidanud. Soomlasest Mercedese piloodi Valtteri Bottase hinnangul on Red Bull juba mõneski valdkonnas neist parem. Viimane kinnitus sellele oli Max Verstappeni võit viimasel Brasiilia GP-l. «Teadsime, et nad on tugevad, aga nad olid oodatust veel paremad. Eriti head olid nad sirgetel, rääkis Bottas veebilehele racefans. «Ka kurvides on nende masin hea, aga pikkadel sirgetel on nad juba paremad kui Mercedes,» avaldas Bottas. Soomlase sõnul ei saa siiski Red Bulli arengust põhjapanevaid järeldusi uueks hooajaks teha. «Red Bull on oma autot arendanud pidevalt läbi hooaja. Aga järgmisel aastal on kõik uus. Meil kõigil on uued autod ja on võimatu ennustada, mis juhtuma hakkab. Uuel aastal alustavad kõik siiski nullist,» analüüsis Bottas. Järgmisel nädalavahetusel peetakse Vormel 1 sarja hooaja viimane etapp Abu Dhabis Yas Marina ringrajal, mis on tuntud oma pikkade sirgete poolest. 	Sport	Postimees Sport	0	0
23. november 2019, 18:50	https://majandus24.postimees.ee/6831946/utoopilised-kinnisvaraprojektid-mis-jaid-vaid-paberile	Postimees	Utoopilised kinnisvaraprojektid, mis jäid vaid paberile	Panorama City FOTO: Arhitektuuribüroo Pluss Kui T1 kaubanduskeskus pani oma katusele vaateratta, siis reklaamiti seda kui midagi erakordset. Tegelikult on linnavalitsuste laudadelt käinud läbi palju ambitsioonikamaid ja utoopilisemaid ideid. Nii oleks nende projektide õnnestumisel Tallinnas praeguseks mäesuusahall, Lasnamäel hiiglaslik kaubanduskeskus, Paljassaarel kolm meelelahutussaart ja eraldi linnusaar ning Kreenholmi rohtu kasvanud aia ja lagunenud manufaktuurihoonete asemel ilutseks luksuskorteritega täidetud kvartal. Plaanid on aga jäänud katki või lükkunud edasi erinevatel põhjustel. Kas kimbutas üürnike, investorite või klientide puudus või venitas ministeerium kinnitusega, et kopa võib lüüa maasse. 	Majandus	Reet Pärgma	1	26
23. november 2019, 18:46	https://raamatud.postimees.ee/6833415/eestisse-tuleb-menuraamatu-rannak-autor-brandon-bays	Postimees	Eestisse tuleb menuraamatu «Rännak» autor Brandon Bays	Brandon Bays FOTO: Erakogu Tallinnas toimub 1.-3. maini seminar, kus kõneleb menuraamatu «Rännak» autor Brandon Bays ja Arnold Timmerman. Tegemist on rännakumeetodi praktilise baaskoolitusega, kus saadakse isiklik kogemus meetodist ja omandatakse oskused igapäevaeluks kasutamiseks. Brandon Bays «Rännak». FOTO: Raamat Seminar on mõeldud kõigile: igas vanuses inimesele, kes alles avastab enesearengu meetodeid, kui ka juba neile kes on pikalt enesearenguteel olnud. «Rännakumeetod sobib väga hästi inimestele, kellel on depressioon, ärevus, elurõõmutus, motivatsioonipuudus, samuti aitab see meetod lahendada füüsiliste põhjuste emotsionaalseid tagamaid, mille tulemusel võib ka haigus taanduda,» ütles korraldaja Irene Kaljuste. «See seminar on oluline, sest annab oskuse paremini toime tulla paratamatute eluväljakutsetega ja oma emotsioone elutervelt kogeda, ilma neid alla surumata. Seminaril koged, kuidas minevikutraumad, mida alateadvuses kaasas kanname ja emotsionaalset sulgumised põhjustavad, lahustuvad.» Rahvusvaheliselt tuntud koolitaja ja meele-keha tervendamise ekspert Brandon Bays avastas oma tõelise kutsumuse teda tabanud ebaõnne tõttu: 1992. aastal diagnoositi tal hiigelsuur kasvaja, millest sai alguse erakordne eneseotsingu, transformatsiooni ja tervenemise teekond. Sellel teekonnal avastas ta viisi, kuidas pääseda vahetult ligi piiramatule tervendamisjõule, mis on olemas kõigis. Bays pani kogemuse kirja ja andis välja raamatu «Rännak», millest sai rahvusvaheline menuk. Igapäevatöös inimestega kasutavad seda paljud organisatsioonid, äriühingud, koolid, sotsiaalasutused ja valitsusasutused. «Brandon on väga võimas naine. Ta on Eestis korduvalt käinud ja kuna huvi just tema tuleku vastu on endiselt suur, siis kutsusimegi ta uuesti. Minu isiklik kogemus on see, et tema läbiviidavad seminarid on väga eriline kogemus. Ta loob saalis võimsa tervendava ruumi, mis aitab vabastada kõike seda mida me soovime endas muuta ja mida me enam ei vaja. See omakorda loob tohutult palju ruumi kergusele ja positiivsusele,» selgitas Kaljuste. 	Raamatuportaal	Apollo Raamatuportaal	0	16
23. november 2019, 18:40	https://www.postimees.ee/6833397/randjarv-haabneeme-kooli-ametiuhing-toepoolest-noudis-abivallavanema-tagasiastumist	Postimees	Randjärv: Haabneeme kooli ametiühing tõepoolest nõudis abivallavanema tagasiastumist Lisatud kronoloogia!	Viimsi vallavanem Laine Randjärv. FOTO: Eero Vabamägi Reedel andis Viimsi abivallavanem Georg Aher üle tagasiastumispalve. Vallavanem Laine Randjärve sõnul oligi abivallavanema ametist lahkumine Haabneeme kooli ametiühingu üheks tingimuseks. Viimsi vallavalitsus ütles teisipäeval erakorraliselt üles Haabneeme kooli juhi Sirje Toomla töölepingu, põhjendades seda koolis aset leidnud süsteemsete väärkohtlemise juhtumitega. Kogu Haabneeme koolipere leidis toona, et see on valla kius, kuna direktor leidis lahenduse väärkohtlemise juhtumile. Kolmapäeval said vald ja koolipere kokku ning neljapäeval taastas vallavanem Laine Randjärv töölepingu direktor Sirje Toomlaga. Ja reedel edastas vallavanemale oma tagasiastumispalve Georg Aher. Laine Randjärvele ei tulnud tulnud abivallavanema lahkumisplaan ootamatult. «Georg Aher andis märku oma soovist lahkuda juba mõnda aega tagasi,» lausus ta ja lisas, et nad ei ole saanud omavahel suhelda, kuna Aher viibib tervislikel põhjustel Eestist eemal. Viimsi vallavanem selgitas ka kolmapäevast koosolekut, kus osales vallavalitsus ja koolipere. «Põhimõtteliselt lepiti kokku, et asutakse koostööd ja usaldust taastama,» selgitas Randjärv. Küsimusele, kas abivallavanema lahkumine oli üks kooli pakutud tingimustest, mis aitaks puhtalt lehelt alustada, vastas Randjärv, et see oli tõesti nii. «Haabneeme kooli ametühingu nõudmistes oli tõepoolest see ühe tingimusena sees, ent Georg Aher tegi otsuse tervislikel põhjustel sellest sõltumata.» Randjärve sõnul on kooli ruumipuuduse probleemiga vald jooksvalt tegelenud, nad on võimalusi ja lahendusi arutanud. «Raha ruumipuuduse lahendamiseks on planeeritud 2020. aasta eelarves.» Enne 2017. aasta juurdeehitust oli koolis 21 õppeklassi kokku 504 õpilasele. «Pärast juurdeehitust sai kool juurde 5 täismõõtmetes koduklassi, lisaks käsitööklassi ja keemialabori, seega kokku 26 klassi 624 õpilasele,» lausus Randjärv, täiendades, et õpilaste piirarv klassis on 24, siis 10. novembri seisuga õpib koolis 668 õpilast. 17. oktoobril pöördus Viimsi Vallavalitsuse haridusosakonna poole Haabneeme kooli õpetaja, kes väitis, et ta on töölt ebaseaduslikult kõrvaldatud ning soovis kohtumist, mis samal õhtul toimus abivallavanem Georg Aheriga. «Järgmisel päeval võeti vallast ühendust Haabneeme Kooli direktor Sirje Toomlaga ning paluti muude küsimuste seas selgitust ka kõnealuse teema kohta,» selgitas Laine Randjärv. Tema sõnul saadi Toomlalt info, et nimetatud õpetaja läheb kergesti endast välja ning on õpilastega järsk, tunnid on ette valmistamata, laste akadeemiline edasijõudmine on kasin. «Vallavalitsuse poole pöördusid ka kõne all oleva klassi mõned lapsevanemad, kes soovisid töölt eemaldatud õpetajat toetada ning olid rahulolematud kooli juhtkonna sellekohase otsusega,» lausus Randjärv. 23. oktoobri õhtuks kutsusid abivallavanem Georg Aher ja haridusosakonna juhataja Ermo Mäeots kutsuda kõik osapooled kokku, et teema kohta selgust saada. «Koosolekul esitati vastandlikke seisukohti – oli neid vanemaid, kes toetasid töölt eemaldatud õpetaja käitumist, õpetamise metoodikat ja teguviise ning neid ka vanemaid, kes mõistsid need hukka,» lisas vallavanem. Pärast arutelu soovitas vald kooli esindajatel leida lahendus, mis rahuldaks kõiki osalisi, ning jõuda edasise tegevuse osas kokkuleppele. 28. oktoobril saatis koolijuht valla õigusosakonda kirja sooviga saada juriidilist nõu töölt eemaldatud õpetajaga töölepingu erakorraliseks ülesütlemiseks, lisades tõendusmaterjalina Stuudiumi keskkonnas (24.–25.oktoobril) õpetajaga peetud kirjavahetuse, mis oli toimunud pärast vallavalitsuses lastevanematega peetud arutelu. «Materjal oli otsuse tegemiseks liiga üldsõnaline ning valla õigusosakond palus täpsustavat infot,» mainis Randjärv. 29. oktoobril laekus koolilt õigusosakonda info kirjalike tunnistustega seitsme vägivaldse intsidendi kohta, mis kõik olid toimunud sama õpetaja osalusel ajavahemikus 9.11.2018–25.09.2019. Õigusosakonna juhataja jagas seda infot vallavanemaga. Kohe kutsus vallavanem kokku koosoleku, millel osales ka Viimsi valla konstaabel. Ühiselt jõuti arusaamisele, et asetleidnud vägivallajuhtumitest tuleb teavitada politseid, kes saab väärkohtlemise põhjused, olemuse ja raskusastme kindlaks teha ning otsustada, kas algatada menetlus. 30. oktoobril kutsuti koolijuht vallavalitsusse, teavitati teda politseisse tehtud avaldusest ning paluti seletust (ka kirjalikult), kuidas on aasta jooksul toimunud vägivallajuhtumeid käsitletud koolis. Seletuskirjast saab lugeda, et koolis püüti olukorda lahendada oma jõududega ning politseid ega lastekaitset, samuti vallavalitsust nendest ühestki kohe ei teavitatud. «Koolijuhile anti korraldus lõpetada kõne all oleva õpetajaga tööleping,» selgitas Laine Randjärv ja lisas, kuna vald oli esitanud politseisse kuriteoteate, siis tuli oodata järgmiste sammude tegemiseks politsei otsust. 12. novembril tuli vallavalitsusele ametlik teade, et kolme juhtumi osas on algatatud kriminaalmenetlus. Politsei nõudis koolilt lisamaterjale ja dokumentatsiooni. 13.novembril pöördus valla haridusosakond kooli poole, et küsida täiendavaid dokumente ning jäi neid ootama. Lisamaterjale koolist nädala jooksul ei laekunud. 	Postimees	Loora-Elisabet Lomp	4	19
23. november 2019, 18:35	https://raamatud.postimees.ee/6833412/galerii-marilyn-kerro-esitles-uut-raamatut-taassund	Postimees	Galerii: Marilyn Kerro esitles uut raamatut «Taassünd»	23. novembril esitles Solarise Apollos raamatut «Taassünd», mis räägib headusest, armastusest ning usust iseenda mõtete ja tegude jõusse. Marilyn Kerro kauaoodatud teine raamat räägib suhetest, õnnelik olemisest, hirmust ebaõnnestumise ees, lahkunutest ja mahajääjatest, unenägudest, karmast ning paljust muust. Kuid eelkõige räägib see headusest, armastusest ja usust iseenda mõtete ja tegude jõusse. Raamatu lõpust leiab küsimuste-vastuste osa, kus Marilyn vastab tema FB-lehel esitatud küsimustele. Marilyn Kerro sai tuntuks osaledes Vene telekanali TNT populaarses saates «Selgeltnägijate tuleproov». Oma uues raamatus kirjeldab ta muu hulgas ka ühte saate ülesannet ja selle lahendamist. 	Raamatuportaal	Apollo Raamatuportaal	0	25
23. november 2019, 18:19	https://www.postimees.ee/6833406/politsei-tabas-jalakaija-alla-ajanud-ja-sundmuskohalt-pogenenud-autojuhi	Postimees	Politsei tabas jalakäija alla ajanud ja sündmuskohalt põgenenud autojuhi	Politseiauto. Pilt on illusteeriv. FOTO: Pexels / CC0 Licence Täna veidi pärast kella 15.15 sai politsei teate, et Tallinnas Õismäe teel sõitis sõiduauto BMW ülekäigurajal otsa 18-aastasele noormehele ja põgenes seejärel sündmuskohalt. Esialgsetel andmetel sõitis BMW mööda Ehitajate teed Kadaka tee poole, pööras Õismäe teele ja sõitis otsa ülekäigurajal teed ületanud jalakäijale. «Suur tänu pealtnägijatele, kes jätsid lahkunud sõiduki numbri meelde ja helistasid numbrile 112. Tänu sellele reageerisid sündmuskohale kiirabi ja politsei ning kannatanu toimetati haiglasse. Politseinikud pidasid aga BMW juba paarkümmend minutit hiljem kinni,» rääkis Põhja prefektuuri liiklusjärelevalvekeskuse avariigrupi vahetuse vanem Illimar Kosk. BMW roolis oli 70-aastane kaine mees, kellel on kehtiv juhtimisõigus. Politseinikud pidasid ta 48 tunniks kinni. «Sõltumata asjaoludest, miks liiklusõnnetus juhtus, ei tohi sündmuskohalt lahkuda, kannatanule abi välja kutsumata,» sõnas Kosk. «Kuna see juht jättis abitus seisundis inimese maha, on meil alus arvata, et mees võib menetlusest kõrvale hoiduda. Sellepärast pidasime ta kinni ja toimetasime politseijaoskonda.» «Tähelepanelikkus ja elementaarsetest liiklusreeglitest, nagu piirkiirus, kinnipidamine aitaks nii mõndagi liiklusõnnetust ära hoida,» lisas Kosk. Sel aastal on Tallinnas juhtunud 150 liiklusõnnetust jalakäija osalusel, neis liiklusõnnetustes hukkus kolm inimest ja sai vigastada 154 inimest. 	Postimees	Sven Randlaid	0	1
23. november 2019, 18:15	https://elu24.postimees.ee/6832100/galerii-saksa-kristlik-libahundi-metal-band-suutas-rock-cafe-lava-polema	Postimees	Galerii: Saksa kristlik libahundi metal-bänd süütas Rock Cafe lava põlema	Kolmapäeval andsid Tallinna klubis Rock Cafe ühise kontserdi hevibändid Powerwolf ja Gloryhammer, kes pakkusid täismajale vaatemängu ja vägeva muusikalise elamuse. Vaata galeriist järele! 20. novembril täitus Rock Cafe power metal'i parimate traditsioonidega – korraliku hevikütte abil jutustati muinasjutulisi lugusid postapokalüptilistest maailmadest ning kangelaslikest seiklustest teistes dimensioonides. Laval olid heavy metal'i ülempreestrid Powerwolf ning võimsad galaktilised sõdalased Gloryhammer. Powerwolf esitles Tallinnas oma seitsmendat stuudioalbumit «The Sacrament of Sin». Eelmisel aastal ilmunud albumiga oldi ka Austria, Belgia, Hollandi, Soome, Ungari, Poola, Hispaania, Šveitsi ja USA albumiedetabelites, Saksamaal haarati esimene positsioon ning sealne Metal Hammer tunnistas plaadi ka aasta parimaks. Eelmise aasta lõpus laias Powerwolf üle Euroopa peaesinejana rohkete väljamüüdud kontsertidega ning muidugi muljet avaldava lavasõuga. Iseennast mitte liiga tõsiselt võttes räägib Powerwolf religioonidest ja demonoloogiast saksapärases võtmes, mis muidugi välistab libahuntide puudumise loost. Gloryhammer on värskelt saabunud tagasi ühelt uskumatult seikluselt koos uue albumiga «Legends From Beyond The Galactic Terrorvortex». Kevadel ilmunud plaat räägib kolmanda peatüki Gloryhammeri saagast, kus saame koos legendaarse prints Angus McFife'iga põrutada teise dimensiooni, kus muidugi tuleb võidelda hirmuäratavate vastastega ning võtta ette suurejoonelisemaid seikluseid kui kunagi varem. Gloryhammeri eelmine Tallinna kontsert jääb aastasse 2015, kui esineti siin koos Stratovariusega. 	Elu24	Elu24.ee	0	2
23. november 2019, 18:07	https://sport.postimees.ee/6829205/tipphetked-juventus-tuli-lopuminutitel-kaotusseisust-valja-ja-teenis-raske-voidu	Postimees	Tipphetked: Juventus tuli lõpuminutitel kaotusseisust välja ja teenis raske võidu	Itaalia kõrgliiga 13. voorus alistas tabeliliider Juventus võõrsil 3:1 Atalanta meeskonna. Väravateta lõppenud avapoolaja järel haaras eduseisu kodumeeskond, kui sakslane Robin Gosens 56. minutil skoori avas. Väljakuperemehed pidasid Juventuse survele vastu kuni 74. minutini, siis viigistas seisu argentiinlane Gonzalo Higuain. Kaheksa minutit hiljem oli taas täpne Higuain ning Juventus pääses 2:1 juhtima. Üleminutitel vormistas tabloole lõppseisu kaks väravat löönud Higuaini koondisekaaslane Paulo Dybala. Juventus jätkab Itaalia kõrgliigat esikohal, olles kogunud 35 punkti. Milano Inter on 31 punktiga teine, kuid neil on üks mäng vähem peetud. Atalanta jätkab veel viiendal kohal. Ragnar Klavani koduklubi Cagliari hoiab endiselt kõrget neljandat positsiooni. Enne mängu: Viimastel aastatel Itaalia kõrgliigat valitsenud Juventus pole ka sel aastal vääratanud, sest 12 mängu järel ollakse liigatabeli liidrid. Samas kergelt hingata Juventusel võimalik pole, sest Milano Inter on vaid ühe punktiga neist maas. Juventus pole sel hooajal Itaalia kõrgliigas kaotanud ühtegi kohtumist, kuid neli vooru tagasi viigistati Itaalia liigas 16. kohta hoidva meeskonna Leccega. Viimati võitis Juventus Itaalia kõrgliigas 1:0 AC Milani. Atalanta on sel hooajal näidanud küllaltki kõikuvat vormi, kuid siiski ollakse kõrgliigas viiendal kohal 22 punktiga. Itaalia kõrgliigas viigistati viimati Sapdoriaga 0:0, Meistrite liigas saadi ka Manchester City vastu kätte 1:1 viik. Viimane võit pärineb Atalantal Oktoobri lõpust kui koduliigas alistati Udinese koguni 7:1. Kohtumine algab kell 16.00, Postimehe otseülekanne kohtumisest algab kell 15.55. Kogu mäng järelvaadatavana: 	Sport	Postimees Sport	0	0
23. november 2019, 18:00	https://sport.postimees.ee/6833399/eesti-vehklejad-ebaonnestusid-sveitsi-mk-etapi-individuaalturniiril	Postimees	Eesti vehklejad ebaõnnestusid Šveitsi MK-etapi individuaalturniiril	Jüri Salm. FOTO: Mihkel Maripuu Bernis peetud meeste epeevehklemise maailma karikaetapil jõudis individuaalturniiril saja parema hulka vaid üks eestlane - Jüri Salm. Salm teenis alagrupiturniiril neli võitu ning kaks kaotust, mis vabastas ta play-off'i avaringist. Pärast kerget hingetõmmet astus ta vastamisi portugallase Ricardo Candeiasega, meeste duell lõppes eestlase 15:6 võiduga. Edu ei kestnud paraku kaua, sest juba järgmises vastasseisus kaotas ta jaapanlasele Keisuke Sakamotole. Võistluse kokkuvõttes platseerus Salm 81. kohale. Teine Eesti vehkleja Sten Priinits võitis ja kaotas alagrupis võrdselt kolm kohtumist. Play-off faasis murdis ta Kuveidi atleedi Abdulaziz Alshatti seisuga 14:13, kuid kaotas siis ungarlasele Peter Szenyile ja sai 145. koha. Ülejäänud eestlastest oli Peeter Turnau 169., Ruslan Eskov 205. ja Ilian Bobrov 234. 	Sport	Postimees Sport	0	0
23. november 2019, 17:59	https://tartu.postimees.ee/6833329/galerii-betti-alveri-kirjanduspreemia-voitis-norralane	Postimees	Galerii: Betti Alveri kirjanduspreemia võitis norralane	Parima ilukirjandusliku debüüdi tegijale antava Betti Alveri kirjanduspreemia žürii kuulutas tava järgi täna, kirjaniku sünniaastapäeval Tartu kirjandusmajas välja tänavuse auhinna saaja. Selleks osutus norralane Øyvind Rangøy, kelle luulekogu «Sisikond» andis välja kirjastus Vihmakass ja Kakerdaja. Norralane Øyvind Rangøy rääkis, et sisikond oli esimene eestikeelne sõna, mille ta teada sai, sest ta töötas samal ajal Norras kalafirmas ja rookis kalu. Ta on elanud ka Tartus, kui ta siin ülikoolis õppis, aga Eestis on tema kodulinn praegu Põltsamaa. «Viimasel kümnel aastal olen elanud põhiliselt Norras ja seal olnud kalatööstuse kvaliteedijuht, Eesti kodus Põltsamaal olen olnud vahepeal nii palju kui võimalik. Uue aasta algusest tulen Tartu ülikooli norra keele lektoriks,» ütles ta. Mida tähendab nimi Øyvind Rangøy (hääldada: öivin rangöi) norra keeles? Eesnimi tähendab saaretuult ja perekonnanimi on ühtlasi ühe saare nimi. «Nii et ma olen mõlemast otsast saar,» ütles ta. Luulekogu «Sisikond» on toimetanud, kujundanud ja illustreerinud Kaur Riismaa. Žürii silma alla jõudis ligi 60 teost. Põhjalike arutelude järel valiti nominentideks Øyvind Rangøy kõrval Margit Lõhmus (proosakogu «Sterne. Jutud 2002–2019», kirjastus Kultuurileht), Anna-Kristiina Pae (luulekogu «Lindudeta kevad», Elusamus), Berit Petolai (luulekogu «Meoma ümisevad tuuled», Verb), Vahur Laiapea (luulekogu «Kodutud seosed», EKSA), Jane Rähn (luulekogu «Ma tundsin üht poissi», Janar Sarapu) ja Toomas Taul (stsenaarium-väitekiri «Tuba 116», Ilmamaa). Žüriisse kuulusid Katrin Väli (Hallas), Jüri Kolk, Rauno Alliksaar ning eelmise aasta laureaadid Triin Paja ja Raul Oreškin. Betti Alveri kirjandusauhinda annab igal aastal välja Eesti kirjanike liidu Tartu osakond. Preemiasumma 2000 eurot pärineb Eesti kultuurkapitalilt. Laureaadi väljakuulutamine ja auhinna üleandmine leidis aset Betti Alveri sünniaastapäeval, 23. novembril Tartu kirjandusmaja uues kultuuriklubis Salong. Sealsamas käib heli- ja sõnarohke tummfilmifestival 20/20. Laureaadi väljakuulutamise eel ja järel mängis šellakplaatidelt meeleolumuusikat Valdo Praust. Kirjandusõhtu juhatas sisse Eesti kirjanike liidu Tartu osakonna esimees Berk Vaher. Nominentidest andis ülevaate žürii liige Rauno Alliksaar. 	Tartu Postimees	Raimu Hanson	0	624
23. november 2019, 17:57	https://sobranna.postimees.ee/6832579/kolm-pohjust-miks-kiirnuudlid-on-tervisele-kahjulikud	Postimees	Kolm põhjust, miks kiirnuudlid on tervisele kahjulikud	FOTO: Shutterstock On palju riike, kus kiirnuudlid on loomulik osa toidulauast. Ka meil on tegemist roaga, mida armastavad ühtmoodi nii vaesed tudengid kui ka kiirustavad noored. Selle valmistamine võtab paar minutit, mistõttu pole vaja imestada, miks ramen-nuudleid nii väga armastatakse. Muidugi aga pole tegemist riskivaba söögiga. Väidetavalt saab nuudlitele köögivilju lisades tõsta toiteväärtust, kuid on põhjusi, miks see söök tervisele hea pole, kirjutab MSN. 	Sõbranna	Dagmar Lamp	0	0
23. november 2019, 17:40	https://sport.postimees.ee/6833379/jalgpalliliit-otsib-lahendusi-noortele-luuakse-uus-tippsari	Postimees	Jalgpalliliit otsib lahendusi: noortele luuakse uus tippsari	Eesti Jalgpalliliit FOTO: Peeter Langovits Eesti Jalgpalli Liit käivitab järgmisel aastal U19 Eliitliiga Meistriliiga, mis on uus kõrgetasemeline võistlus parimatele Eesti jalgpalliklubide noortevõistkondadele. «Analüüsisime, millist võistlust ja millisel perioodil võiks selles vanuses tarvis olla. Ehitasime idee üles lähtuvalt meie noortesüsteemi vajadustest, kuhu lisasime seni puudunud loogilise ühenduse UEFA noorteliigaga. Tutvustasime kontseptsiooni noortekomisjonis, misjärel said võimaluse liigas osalemiseks kõik 23 litsentseeritud klubi,» selgitas Eesti Jalgpalli Liidu (EJL) tehniline direktor Janno Kivisild. «Klubid esitasid osalussoovi koos mängijate nimekirjaga. Moodustasime töögrupi, kus analüüsisime põhjaliku valemi järgi meeskondade koosseisude tugevusi, et liigasse kvalifitseeruksid kaheksa kõige tugevamat,» märkis Kivisild. Eesti noortejalgpalli tippvõistlusele pääseb kaheksa võistkonda, kes loositi kahte alagruppi. Mõlemast grupist pääseb edasi kaks paremat, kes mängivad poolfinaale, mille võitjad jõuavad finaali. Kaheksast meeskonnast said alagrupiturniiri eel asetuse FC Nõmme United, Tallinna FC Flora, Tartu JK Tammeka ja Tallinna JK Legion. Lisaks kindlustasid pääsme alagrupiturniirile Tallinna FC Levadia, JK Tallinna Kalev ja JK Tabasalu. Kes tagab viimasena koha uuele võistlusele, selgub 4. jaanuaril kell 13 EJLi jalgpallihallis peetavas play-off mängus Viljandi JK Tuleviku ja Nõmme Kalju FC vahel. Alagrupis mängitakse üheringilises formaadis ehk kõik võistkonnad käivad väljakul kolmel korral. Loosi tahtel on A-alagrupis Tallinna FC Flora, Tartu JK Tammeka, JK Tallinna Kalev ja Viljandi JK Tulevik - Nõmme Kalju FC mängu võitja, B-alagruppi kuuluvad FC Nõmme United, Tallinna JK Legion, Tallinna FC Levadia ja JK Tabasalu. Alagrupimängud algavad EJLi jalgpallihallis 21. ja 22. jaanuaril, II voor toimub veebruaris ja III voor märtsis. Poolfinaalid ja finaal mängitakse Sportland Arenal vastavalt aprillis ja mais. Võitja saab Eesti klubi kvalifitseerumise korral osaleda UEFA noorteliigas. «Uue võistluse märksõnadeks on kvaliteet nii tingimuste kui ka sportliku poole pealt, atraktiivne formaat, kus finaal tekitab tavapärasest teistsuguse õhkkonna, ning rahvusvaheline mõõde, sest selgub võistkond, kes esindab Eestit UEFA noorteliigas, kui me selle koha taas saame. Kuna paljud U19 vanuseklassi parimad mängivad juba meeste tippliigades, siis toimub uus võistlus sellisel ajal, mis soosib parimate osalemist,» sõnas Janno Kivisild. Uuel võistlusel saab mängijaid kasutada samadel alustel nagu UEFA noorteliigas, kus 20-st protokolli kantud mängijast vähemalt 14 peavad olema «U19 klubis treenitud mängijad». UEFA reegel liigitab selle alla mängija, kellel on võistlusele eelnevast kolmest aastast vähemalt kahel olnud õigus osaleda vastava klubi võistkonnas. Kui mängija on viimase kolme aasta jooksul olnud registreeritud mujale, siis tohib tal neid klubisid olla vaid üks. U19 Eliitliiga Meistriliigasse saab üles anda 2002.–2004. aastal sündinud mängijaid. Lisaks lubatakse võistkonda üles anda kuni viis U19 KTMi, kes on sündinud 2001. aastal. Juhendi leiab jalgpalliliidu koduleheküljelt. U19 Eliitliiga Meistriliiga kõrval jätkub uuel aastal ka senine U19 Eliitliiga Esiliiga. 	Sport	Postimees Sport	0	0
23. november 2019, 17:30	https://tervis.postimees.ee/6820471/vaata-otse-teledoktor-viktor-vassiljev-leevendab-televaatajate-ihu-ja-hingehadasid	Postimees	Vaata otse: «Teledoktor Viktor Vassiljev» leevendab televaatajate ihu- ja hingehädasid	Aastakümneid televaatajate tervise eest hoolitsenud kuulus teledoktor Viktor Vassiljev on nüüd Kanal 2 ekraanil. Kanal 2 laupäevaõhtuses otsesaates «Teledoktor Viktor Vassiljev» saab nii asjalikku tervisenõu kui ka hulgaliselt nalja. Lustlik teledoktor teeb kõik puust ja punaselt selgeks. Igal laupäeval enne «Reporterit» annab doktor Vassiljev kõikidele televaatajatele otse-eetris tervisealaseid nõuandeid. Stuudiosse saab oma murega nii helistada kui ka saata küsimusi sotsiaalmeedia vahendusel. «Teledoktor Viktor Vassiljev» lahendab inimeste tervisemuresid Kanal 2-s laupäeval kell 18.30. 	Tervis	PM Tervis	0	7
23. november 2019, 17:28	https://maailm.postimees.ee/6833390/uut-elu-ihkavad-bangladeshi-piraadid-loovutasid-relvad	Postimees	Uut elu ihkavad Bangladeshi piraadid loovutasid relvad	Bangladeshi piraadid siseminister Asaduzzaman Khanile relvi loovutamas. FOTO: AFP / Scanpix Ligi sada väidetavat piraati andis täna Bangladeshi kaguosas peetud tseremoonial ametlikult alla politseile, tõotades vahetada oma tormilise elu ookeanil vaiksema vastu maismaal. Ametiisikute sõnul loovutasid 96 mereröövlit umbes 155 isevalmistatud relva, 300 padrunit ning tööriistu relvade ja laskemoona valmistamiseks. Tseremooniat Maheshkhali linnas oli tulnud jälgima tuhandeid kohalikke. «Me andsime osana rehabilitatsioonileppest igaühele 50 000 takat (umbes 590 USA dollarit), et alustada uut elu,» ütles kohalik politseiülem Masud Hossain. «Piraate on süüdistatud hirmuvalitsuses riigi kagurannikul – mõrvades, röövides, inimröövides ja vargustes,» lausus üks politseinik. Neile ei antud rikkumiste eest armu, kuid nende alistumist vaadeldakse igal võimalikul kohtuprotsessil kui kergendavat asjaolu, lisas ta. Mereröövlid omalt poolt ütlesid end olevat väsinud põgenemast ning avaldasid soovi uut elu alustada. «Ma loodan, et te ei naase kunagi vana ameti juurde ja jätate meelde täna antud tõotuse,» lausus piraatidele siseminister Asaduzzaman Khan. «Jumala abiga asjad paranevad,» ütles tseremooniat jälginud kalur Mohammad Ishaq. «Nad on meid sageli pantvangi võtnud, röövinud saagi ning põhjuseta peksnud.» 	Maailm	AFP / BNS	0	0
23. november 2019, 17:20	https://sport.postimees.ee/6833369/kristin-kuuba-saavutas-sotimaa-voistlusel-tubli-tulemuse	Postimees	Kristin Kuuba saavutas Šotimaa võistlusel tubli tulemuse	Kristin Kuuba. FOTO: Eesti sulgpalliliit Glasgows peetud sulgpalli Euroopa karikaetapil, mille auhinnafond oli 25 000 dollarit (22 682 eurot), sai Eesti mängija Kristin Kuuba viienda koha. 22-aastane Kuuba jõudis veerandfinaali pärast seda, kui oli esimeses ringis alistanud Sonia Goncalvese seisuga 21:17, 21:16 ning kuueteistkümne parima seas Saksamaa atleedi Fabienne Deprezi (21:15, 16:21, 21:17). Veerandfinaalis oli Kuuba vastaseks Taipei mängija Sung Shuo Yun, kes oli eelnevalt parem kanadalannast Brittney Tamist. Maarjamaa sulgpallur alustas mtši hästi ja võitis esimese geimi kindlalt, teises vaatuses tegi seevastu parema alguse Sung. Kuuba suutis geimi lõpus küll järgi tulla, kuid geimivõit läks siiski vastasele. Otsustav kolmas geim oli samuti võitluslik, kuid juhtpositsiooni hoidis Sung, kes võitis tund ja üheksa minutit kestnud maratonmängu 14:21, 21:18, 21:17. Kristin Kuuba, kes jõudis teist nädalat järjest tugeva tasemega turniiril kaheksa parima sekka, saab Šotimaalt kaasa olulise punktilisa maailma edetabelisse, mis aitab kindlustada kohta Tokyo olümpiamängudele. Aasta aega kestaval OM-kvalifikatsiooniperioodil lähevad maailma edetabelis arvesse kümme parimat turniiri. Kuuba on järgmise aasta aprillis lõppeval OM kvalifikatsiooniperioodil suutnud võtta OM pääsu kindlustamiseks vajalikud punktid juba seitsmelt turniirilt. 	Sport	Postimees Sport	0	59
23. november 2019, 17:01	https://sobranna.postimees.ee/6830865/just-see-asi-magamistoas-rikub-su-juukseid-ja-naonahka	Postimees	Just SEE asi magamistoas rikub su juukseid ja näonahka!	Keegi ei taha ärgata halva soenguga päeva. FOTO: Shutterstock Puhkuste parim osa on voodis vedelemine. Aga miks on just voodid meile nii armsad? Kõigepealt muidugi fakt, et inimene veedab umbes 26 aastat oma elust magades, seega miks ei peaks me oma magamisaset kalliks pidama? Ent voodid võivad olla ka päris räpased kohad, olenemata sellest, kui tihti me linu vahetame. Usu või mitte, aga suurim paharet võib olla sinu padi! Padi võib põhjustada aknet Kas teadsid, et su telefon on kõige räpasem asi, mida omad? Kuna sa näpid seda terve päeva, siis levitab see baktereid nii sinu kätele kui ka näole. Kas arvad, et su padi on palju parem? Kuna veedad selles nägupidi enam-vähem kõik tunnid, kui sa parasjagu mobiilis ei ole, siis saavad ka padjad oma osa näkku kogunenud sodist. Seda eriti siis, kui unustad enne voodisse minekut meigi peale ja näo pesemata. Seega proovi parema näonaha heaks oma padjapüüri tihedamalt vahetada. Padi aitab kaasa kortsude tekkele Uskumatu, aga ka magamine võib kortse tekitada. Seda eriti siis, kui armastad kogu aeg ühe külje peal magada. Kosmetoloogid ütlevad, et naljakal kombel on võimalik inimese näost näha, kummal küljel ta enam puhkab, sest sellel näopoolel on rohkem kortse ning lamedamad näojooned. Seega proovi end võrdselt parema ja vasaku vahel jagada, kui soovid, et kortsud näos sümmeetriliselt oleksid. Parim viis selliseid kortse vältida on aga magada hoopis selili. Puuvillane padjapüür on kurja juur Teine asi, mis lisaks näole öösiti palju aega vastu patja veedab, on su juuksed. Puuvillane padjapüür aga imab magamise käigus su juustest niiskust, muutes sellega kiharad kuivaks ja kräsuseks, seega tasuks oma padi rüütada hoopis siidist või satiinist kattega. Kuna siid ja satiin on väga siledad materjalid, siis on nad juuste vastu palju leebemad ning lokid lähevad öösel palju vähem pusasse. Samuti väheneb juuksejuurte hõõrdumine, mis on hea meetod väljalangevust vähendada. Veelgi enam, puuvill tekitab su nahale ka toredaid ajutisi kortse, mida kutsume vahel hommikuti padjanäoks, ent ka selliste kaunistuste vältimisel tulevad siid ja satiin appi, vahendab Elite Daily. 	Sõbranna	Triin Sepp	0	3
23. november 2019, 16:50	https://sport.postimees.ee/6833374/mourinho-debuut-tottenhami-eesotsas-loppes-voiduga	Postimees	Mourinho debüüt Tottenhami eesotsas lõppes võiduga	Jose Mourinho (paremal) ja Tottenhami mängumees Eric Dier. FOTO: TONY O'BRIEN/Action Images via Reuters Täna tehti algust Inglismaa kõrgliiga 13. mänguvooruga, mille esimeses matšis astusid võitlustulle Tottenham Hotspur ja West Ham United. Jose Mourinho, kes määrati äsja Tottenhami peatreeneriks, tüüris enda hoolealused 3:2 võiduni. Mourinho ajastu esimese värava skooris 36. minutil Lõuna-Korea koondislane Heung-min Son. Seitse minutit hiljem duubeldas Londoni suurklubi eduseisu brasiillane Lucas Moura. 2:0 pealt mindi ka riietusruumidesse hinge tõmbama. Teises vaatuses jätkasid Tottenhami mehed skoorimist, 49. minutil tõi tippklubi suurim superstaar Harry Kane London Stadiumi tulikirjale juba 3:0 ning meeste uus Portugali peatreener võis rahul olla. Kohtumise viimases pooles suutsid Michail Antonio ja Angelo Ogbonna tabamused küll põnevuse taaskord majja tuua, kuid väravavaht Paulo Gazzaniga ning Hotspuri kaitseliin suutsid kolm võidupunkti siiski endale jätta. Tottenham paikneb pärast tänast triumfi Premier League'i tabeli kuuendal kohal, senise hooaja jooksul on kogutud 17 punkti. Visalt võidelnud West Hamil nii hästi ei lähe, 13 silma annab neile 20 tiimi konkurentsis 16. positsiooni. 	Sport	Postimees Sport	0	6
23. november 2019, 16:35	https://sport.postimees.ee/6833368/video-isa-jalgedes-lebron-jamesi-15-aastane-poeg-hiilgas-pealtpanekuga	Postimees	Video. Isa jälgedes: Lebron Jamesi 15-aastane poeg hiilgas pealtpanekuga	Bronny James FOTO: Hans Gutknecht/ZUMAPRESS.com Lebron Jamesi 15-aastane poeg Bronny näitas keskkoolide vahelises korvpallimatšis, et käbi kännust kaugele ei kuku. Sierra Canyoni kooli eest mängiv James kogus 75:54 võidumängus Saint Augustine'i vastu 10 puntki ja säras pealtpanekuga. Video 188 cm pikkuse nooruki pealpanekust: Noorema Jamesiga samas keskkoolis õpib ka teise USA korvpallitähe Dwayne Wade'i poeg Zaire, kes läinud öösel küll kaasa ei mänginud. 	Sport	Postimees Sport	0	23
23. november 2019, 16:11	https://majandus24.postimees.ee/6832882/edu-saladus-eesti-uks-rikkamaid-mehi-sai-rahatarkust-laulumehelt	Postimees	Edu saladus: Eesti üks rikkamaid mehi sai rahatarkust laulumehelt	Kaamos Grupi omanik Kaido Jõeleht seisab Filtri tee ääres Avala kvartalis, kuhu tuleb hiiglaslik lätlaste ehituspood Depo, aga ka Tallinna suurim päikesepark. FOTO: Sander Ilvest «Teatavasti saime Sylvesteri müügist päris palju raha. Nuputasin, mida sellega peale hakata. Mul oli üks hea õpetaja, laulumees ja kirjanik Albert Uustulnd,» rääkis Kuku raadio saates «Majandusruum» Eesti üks jõukamaid ettevõtjaid, Kaamos Grupi omanik Kaido Jõeleht. «Ehkki ärist ei teadnud ta midagi, ütles ta mulle: «Poiss, kolmandik raha hoia sulas, kolmandik pane kinnisvarasse ja ülejäänuga loo midagi või tee äri.»,» jätkas tänavu Äripäeva rikaste TOPis enam kui 112 miljonile hinnatud varaga 23. koha hõivanud Jõeleht. Sealt hakkaski tema sõnul idanema mõte investeerida kinnisvarasse. «Mingit teadmist mul sellest muidugi polnud. Ostsime maad ja lõime meeskonna, kõik alla 30-aastased noored inimesed, tahtmist täis,» meenutas Jõeleht. Ta jätkas, et tollal oli turg õnneks selline, et vigu võis teha, aga kasumit said ikka. «Praegu enam eksida ei tohi. Nüüd oleme välja jõudnud selleni, et arendame Filtri tee ääres suurt Avala kvartalit, kuhu tuleb Elektrilevi uus peahoone, mitu büroohoonet ja lätlaste ehituspood Depo, mis on omalaadsete hulgas Eesti suurim. Lisaks tuleb ärikvartalisse Tallinna suurim päikesepark, kattes umbes 15 jalgpalliväljaku suuruse maa-ala. Päikeseenergia on tulevikutrend, maavarade kasutamine pole ikka päris õige,» rääkis Jõeleht. Muuseas, Jõeleht on oma firma jaganud oma kuue lapsega. Kuula intervjuud Kuku raadio saates «Majandusruum». 	Majandus	Majandus24	0	28
23. november 2019, 16:01	https://sport.postimees.ee/6833356/video-usa-maesuusataja-kerkis-aegade-edukaimaks-slaalomisoitjaks	Postimees	Video: USA mäesuusataja kerkis aegade edukaimaks slaalomisõitjaks	Mikaela Shiffrin FOTO: MARTTI KAINULAINEN/AFP 24-aastane mäesuusataja Mikaela Shiffrin võitis täna Soomes Levis peetava MK-etapil slaalomi, kerkides sel distsipliinil kõigi aegade edukaimaks sportlaseks. Ameeriklanna jaoks oli see 41. MK-etapivõit slaalomis. Sellega ületas ta Rootsi mäesuusalegendi Ingemar Stenmarki rekordi, kes suutis võita 40 slaalomi MK-etappi. Shiffrin edestas kahe laskumise järel šveitslannat Wendy Holdeneri 1,78 sekundiga. Kolmanda koha teenis austerlanna Katharina Truppe, kes kaotas ameeriklannale 1,94 sekundit. Neljas oli rootslanna Anna Swenn Larsson (+2,41), viies norralanna Nina Haver-Løseth (+2,41) ja kuues šveitslanna Michelle Gisin (+3,17). Shiffrin tõusis 180 punktiga ka MK-sarja liidriks. Eilsel suurslaalomi võistlusel teenis Shiffrin uusmeremaallanna Alice Robinsoni järel teise koha. 'That is why @MikaelaShiffrin is the world number one!' Watch Shiffrin's incredible second run that gave her victory in Levi! She breaks Ingemar Stenmark's slalom record with her 41st career victory. And wins her fourth 🦌 pic.twitter.com/T4OxdRnbzn 	Sport	Postimees Sport	0	11
23. november 2019, 15:52	https://majandus24.postimees.ee/6833352/metsik-uletootmine-kanada-ladudes-seisab-mitusada-tonni-kanepit	Postimees	Metsik ületootmine: Kanada ladudes seisab mitusada tonni kanepit	Kanepifarm Kanadas. FOTO: CHRIS WATTIE / REUTERS Kanadas on kanepivarud kasvanud 400 tonnini, kuna tootjad ülehindasid aasta tagasi legaliseeritud mõnuaine nõudlust. 400 tonnist piisaks Kanada kahe ja poole aasta nõudluse rahuldamiseks, selgub valitsuse andmetest. Samal ajal on hind kukkunud, kuna turuosa eest võitlevad nii seaduslikud kui ka illegaalsed kasvatajad. Tohutud laovarud viitavad sellele, et esimese suure lääneriigina kanepi legaliseerinud Kanada tööstus ülehindas rahva soovi mõnuaine järele. Samuti alahinnati ebaseadusliku turu võimet reageerida uutele tegijatele, kirjutab Financial Times. Toronto börsil noteeritud Canopy Growth'i saak oli kolmandas kvartalis 40,5 tonni, kuid kandis maha umbes 15,9 miljoni Kanada dollari ehk 10,8 miljoni euro väärtuses lõpetamata toodangut. Aurora Cannabis koristas 41,4 tonni kanepit. Mõlema ettevõtte toodangust üksi piisanuks terve riigi legaalse nõudluse katmiseks. Ületootmine ja võitlus salakanepiga kanduvad üle ka hindadesse. Cranos Group teatas, et müüs septembris kanepit hinnaga 3,58 Kanada dollarit ehk vaid 2,44 eurot gramm. Aasta algusega võrreldes on hind vähenenud kolmandiku võrra. Cannabis Benchmarks teatas, et tarbimine ei suuda järge pidada hoogustuva tootmisega. Kuigi investorid jooksid kohalike tootjate nagu Canopy, Aurora, Cronos Groupi ja Tilray aktsiatele tormi, on kliendid jäänud truuks ebaseaduslikule turule. ArcView ja BDS Analytics eeldavad, et legaalse turu maht kolmekordistub järgmise viie aasta jooksul, mis võtaks tänavadiileritelt ära umbes miljard dollarit. Praegu on legaalse turu aastane maht umbes 1,9 miljardit, mustal turul kaubeldaks aastas aga 2,3 miljardi dollari eest. Üheks põhjuseks on legaalse jaemüügi kehv areng, mida reguleerivad provintsid. Rahvaarvult suurimas, 14,5 miljoni elanikuga Ontario provintsis on vaid 24 poodi. Provintsi valitsusjuht Doug Ford teatas sel nädalal, et kaalub jaemüügilitsentside väljastamist lihtsustada. Tootjad loodavad samal ajal teise faasi legaliseerimisele, niinimetatud «Cannabis 2.0», millega lubataks söödavad kanepitooted ja veipimistooted. 	Majandus	Majandus24	1	0
23. november 2019, 15:30	https://tartu.postimees.ee/6833323/pildid-ja-video-lastefond-tahistab-sunnipaeva-11-tundi-kestva-klaverimaratoniga	Postimees	Pildid ja video: Lastefond tähistab sünnipäeva 11 tundi kestva klaverimaratoniga	Tartu ülikooli kliinikumi lastefond tähistab laupäeval oma sünnipäeva üheteistkümne tunni pikkuse klaverimaratoniga «Oranž november». Klaverimaraton leiab aset Tartus Lõunakeskuses ning helilooja ja pianist Andranik Kechek musitseerib pidupäeva puhul kogu keskuse lahtioleku aja. Klaverimaraton algas kell 10 ning lõpeb kell 21 kaubanduskeskuse uste sulgemisega. Armeeniast pärit Andranik Kechek mängib 11 tunni jooksul eri maade muusikat ning lisaks tuleb esitlusele autorikava «Oranž november», mille mõned lood on kirjutatud spetsiaalselt klaverimaratoniks. Kecheki jaoks on «Oranž november» väga oluline ja ainulaadne sündmus, tõeline väljakutse, iseenda ületamine ja samas muusikapidu ning imeilus kõrghetk, mis kestma jääb. «Olen küsinud mitmetelt inimestelt «Mis värvi on november?» ning olen vastuseks saanud «pime, hall, tume, värvitu, märg». Minu lapsepõlves oli november teistsugune, looduses oli palju oranži – hurmaad, mandariinid ja apelsinid. Huvitav kokkusattumus on see, et kui pakkusin sündmuse pealkirja välja, selgus, et oranž ongi lastefondi põhivärv. Mul on suur au teha klaverimaratoni koos lastefondiga ja aidata lapsi, kes vajavad väga abi.» Lastefond asutati 14. novembril 2000. aastal ning oranž värv on üks fondi tunnusvärve. Sünnipäevapeol on võimalik kõigil soovijatel teha kingitus kõige nõrgematele ehk toetada annetusega raskelt haigete laste ravitingimuste parandamist. Lastefondi tegevjuht Kadri Org rääkis, kuidas heategevusliku klaverimaratoni idee sündis. «Andranik Kechek võttis seoses klaverimaratoni ideega lastefondiga ühendust selle suve algul, mil palusime heade inimeste abi pisikese Annabeli ravi toetuseks. Annabeli raviks vajamineva summa kokkusaamine oli äärmiselt ajakriitiline ning sündmuse korraldamiseks siis aega ei jagunud. Otsustasime siduda heategevusliku sündmuse lastefondi sünnipäevaga, et heade annetajate abi jõuaks teistegi haigete lasteni, kelle pered on ravikulude katmisel lastefondilt abi palunud.» Lastefondi sünnipäeva puhul peetav klaverimaraton on järjekorras kolmas. Esimene oli samuti heategevuslik ning toimus 2015. aastal Solarise keskuses suurperede toetuseks. Teise klaverimaratoniga avati 2018. aastal Pärnu uus bussijaam. Tänasel lastefondi sünnipäeval tegid fondile annetuse ka talendivõistluse Tartu's Got Talent korraldajad ja selle tänavune võitja Lizette Sibul, kes annetas fondile piletituluna saadud 303 eurot. 	Tartu Postimees	Tartu Postimees	0	16
23. november 2019, 15:30	https://sport.postimees.ee/6833334/kuressaare-kaotas-parnule-kuid-sailitas-koha-korgliigas	Postimees	Kuressaare kaotas Pärnule, kuid säilitas koha kõrgliigas	Kuressaare mängijad fänne tervitamas. FOTO: jalgpall.ee FC Kuressaare jalgpallimeeskond kaotas Premium liiga üleminekumängude korduskohtumises koduväljakul 1:2 Pärnu JK Vaprusele, kuid säilitas kahe mängu kokkuvõttes tulemusega 5:3 endale koha Eesti jalgpalli kõrgeimal liigatasandil. Möödunud laupäeval Pärnus toimunud avamängust oli Kuressaarel all kolmeväravalise 4:1 eduseis. Täna Saaremaal peetud korduskohtumist asusid juhtima väljakuperemehed, kui Märten Pajunurm 23. minutil penaltist saarlased juhtima viis. Teise poolaja alguses teenis aga Kuressaare mängumees Silver Alex Kelder lühikese ajaga kaks kollast kaarti ja jättis kodumeeskonna arvulisse vähemusse. Kuigi Pärnu suutis seepeale Kristen Saartsi 60. ja 75. minutite väravatest eduseisu haarata ja kohtumise 2:1 võita, jäi Pärnul napist võidust aste kõrgemale tõusmiseks väheseks. Lisaajale jõudmiseks pidanuks Pärnu lööma veel vähemalt kaks väravat. Kuressaare lõpetas tänavuse Premium liiga lõpetanud üheksandana ehk eelviimasena, mis viis nad kokku üleminekumängul esiliiga kokku kolmandana lõpetanud Pärnu JK Vaprusega. Kõrgliigas viimaseks jäänud Maardu linnameeskond langes esiliigasse, nende asemele tõuseb meistrisarja esiliiga võitnud Tallinna JK Legion. Esiliiga teisena lõpetanud FC Flora ei osalenud üleminekumängudel seetõttu, et nende esindusvõistkond juba mängib kõrgliigas. 	Sport	Postimees Sport	0	0
23. november 2019, 15:03	https://maailm.postimees.ee/6833322/briti-leiboristide-juht-lubas-uues-brexiti-haaletuses-erapooletuks-jaada	Postimees	Briti leiboristide juht lubas uues Brexiti-hääletuses erapooletuks jääda	Jeremy Corbyn. FOTO: Reuters / Scanpix Briti opositsioonilise Tööpartei liider Jeremy Corbyn ütles BBC saates, et kui leiboristid tulevad võimule ja korraldavad Euroopa Liidust lahkumise üle uue referendumi, jääb tema erapooletuks. Corbyn ütles, et ei teeks sel juhul kampaaniat ei lahkumise poolt ega vastu, sest saaks nii peaministrina usaldusväärselt valijate tahte ellu viia. Konservatiivist peaminister Boris Johnson tundis samas BBC Question Time'i liidrite erisaates huvi, kuidas saab Corbyn nii tähtsas küsimuses ükskõikseks jääda. Corbyn, Johnson, Šoti Rahvuspartei (SNP) juht Nicola Sturgeon ja liberaaldemokraatide liider Jo Swinson said reedeõhtuses saates igaüks 30 minutit kõneaega ja vastasid publiku küsimustele. Johnson rääkis, et leiboristid, SNP ja liberaaldemokraadid tahavad «absurdse» uue referendumiga sisuliselt tühistada 2016. aasta hääletuse tulemust, ehkki üldsus on selle teokstegemist üle kolme aasta oodanud. Tema sõnul on Tööpartei liidri seisukohad «muteerunud» ning tema soov parema lahkumisleppe üle läbirääkimisi pidada ei ole usutav, kui ta ei hooli, kas rahvas seda toetab või mitte. «Ta kavatseb nüüd jääda erapooletuks leppe suhtes, mille ta ise välja pakub. Ma ei saa aru, kuidas ta saab midagi kokku leppida, kui kavatseb jääda erapooletuks või ükskõikseks.» Arvamusküsitluste põhjal jäävad leiboristid 12. detsembri parlamendivalimiste eel konservatiividest tublisti maha. STT - Baltic News Service 	Maailm	BNS	0	0
23. november 2019, 14:55	https://sport.postimees.ee/6833310/eesti-noorte-hokikoondisse-kuulub-vaid-neli-eestis-mangivat-meest	Postimees	Eesti noorte hokikoondisse kuulub vaid neli Eestis mängivat meest	Eesti U20 jäähokikoondis. FOTO: Catherine Kõrtsmik Täna selgusid Eesti U20 jäähokikoondise kandidaadid detsembris toimuvateks maailmameistrivõistlusteks Kiievis. Rahvusmeeskonda kuulub vaid neli kodumaal harjutavat hokimeest. Eesti U20 jäähokikoondis mängib 12.-18. detsembrini Kiievis Rahvusvahelise Jäähoki Föderatsiooni I divisjoni B-grupi maailmameistrivõistlustel. Eesti koondis võitis tänavu jaanuaris toimunud II divisjoni A-grupi turniiri ja tagas sellega edasipääsu kõrgemasse I divisjoni B-gruppi Koondis koguneb 8. detsembril Soomes Turus peetavasse laagrisse. Päev hiljem mängitakse kontrollmäng TuTo Jr. A SM-liiga meeskonnaga. Kiievisses sõidab koondis 11. detsembril. Väravavahid Kaitsjad Ründajad 	Sport	Postimees Sport	0	4
23. november 2019, 14:36	https://www.postimees.ee/6833314/juri-ratas-olukord-on-vaga-keeruline	Postimees	Jüri Ratas: olukord on väga keeruline	Peaminister Jüri Ratas tõdes täna Keskerakonna volikogu järel, et olukord valitsuses on väga keeruline. «Aga minu eesmärk on tagada töörahu,» hoidis Ratas ajakirjanike küsimuste laviini alla sattudes endale omast joont. Asi on selles, et Jüri Ratas ütles Järviku skandaali puhkedes, et kui riigisekretäri raport kinnitab ajakirjanduses tõstatatud kahtlusi, siis Järvik ministrina jätkata ei saa. Täna ei osanud ta ajakirjanikele öelda, kas, kuidas ja millal Järvik ametist lahkub. Nii maaeluminister Mart Järvik ise kui ka tema erakonna EKRE juht Mart Helme on raporti avalikuks tulemise järel öelnud, et maaeluminister ise tagasi ei astu. Veelgi enam, Helmed esitasid ülemöödunud nädalal ultimaatumi: kui lahkub Järvik, laguneb valitsus. Ratas ütles, et punaste joonte mahamärkimine ei vii olukorda edasi ning loodab lähima 48 tunni jooksul koalitsioonierakondade juhtidega vestelda. Kuid lisaks Järvikule kõigub ka maaeluministeeriumi kantsleri Illar Lemetti tool, kelle ametist vabastamist EKRE juhid soovivad. Et nii võib juhtuda, vihjas ka EKRE juht Mart Helme raportiga tutvumise järel. «Uus minister ei saa selle kantsleriga samuti jätkata. Tõenäoliselt,» lausus ta ERRi «Esimeses stuudios». Lemetti saatis eile peaminister Jüri Ratasele kirja, kus teatas, et mitte ükski maaeluministri poolt välja toodud koostöö mittelaabumise põhjustest pole tõsiseltvõetav ning kui ta siiski töölt vabastatakse, vaidlustab ta selle kohtus. Ratase sõnul on igal inimesel võimalus oma õiguste kaitseks pöörduda kohtu poole. «Ma ei tea, mis oli tema eesmärk,» ütles peaminister. Vaata intervjuud peaminister Jüri Ratasega ülalolevast videost. 	Postimees	Sander Punamäe	123	261
23. november 2019, 14:35	https://sport.postimees.ee/6833303/dortmundi-borussia-peatreeneril-on-jaanud-vaid-uks-mang-enda-tookoha-paastmiseks	Postimees	Dortmundi Borussia peatreeneril on jäänud vaid üks mäng enda töökoha päästmiseks	Dortmundi Borussia peatreener Lucien Favre. FOTO: Peter Schatz via www.imago-images.de/imago images/ActionPictures Saksamaa suurklubi peatreeneril Lucien Favrel on erinevate allikate kohaselt jäänud vaid üks mäng, mis määrab tema saatuse Dortmundi tüüri juures. Kaotuse korral peab šveitslane kohvrid pakkima ning uut töökohta hakkama otsima. Eile õhtul pääses Dortmundi Borussia koduses kõrgliigas tugeva ehmatusega, sest suutis lõpuminuti väravast teha Paderborniga 3:3 viigi. Esimese poolaja olid Mesimummud (tiimi hüüdnimi) kaotanud kuivalt 3:0. Olgugi, et hooaega alustati peamiste tiitlipretendentidena, pole senine käekäik meeskonna jaoks rahuldav olnud. Pärast eilset viiki istusid klubi spordidirektor Michael Zorc ja tegevdirektor Hans Joachim Watzke maha ning pidasid kahetunnise kriisikoosoleku, mille jooksul otsustati peatreener Favrele anda ühemänguline armuaeg. Šveitsi taktiku tõehetk selgub uuel nädalal, mil Dortmund kohtub Meistrite liiga raames Hispaanlaste au ja uhkuse FC Barcelonaga. Kui vastasseis peaks sakslaste poolelt ebaõnnestuma, on selge, et Favre karjäär Saksamaal saab läbi. Dortmundi Borussia paikneb Bundesligas alles viiendal kohal, olles 12. vooruga kogunud 20 punkti. Tšempionaati juhib üllatuslikult 25 silmaga Borussia Mönchengladbach. Viimaste aastate raudkindel meister Müncheni Bayern asub kolmandal tabelireal. 	Sport	Postimees Sport	0	5
23. november 2019, 14:14	https://tervis.postimees.ee/6833096/ravimi-korvaltoime-voib-valja-naha-nagu-uus-haigus	Postimees	Ravimi kõrvaltoime võib välja näha nagu uus haigus	Võib olla juhtumeid, kus ravimite koos kasutamisel üks ravim võib tugevdada või nõrgestada teist. FOTO: Markus Mainka/PantherMedia / Markus Mainka Aeg-ajalt tasuks perearstiga koos oma ravimid üle vaadata, eriti kui neid on palju, mida korraga võtta tuleb, ütles kardioloog ja Ravimiameti meditsiininõunik Alar Irs saates «Patsiendiminutid». Patsientide teadlikkus nende haigustest, ravist ja ravimitest on väga erinev. Viimasel ajal näeb Irs oma töös üha enam inimesi, kes soovivad ravist aru saada ja ravimitest rohkem teada. Kevadises ravimite kasutamise küsitluses uuris Faktum, kas inimesed muudavad ka ise oma raviskeemi ja üksteist protsenti vastanutest ütles, et mõnikord nad jätavad mõned arsti poolt määratud ravimid võtmata. Meeste puhul oli peamine põhjus, et ravimeid on korraga võtmiseks liiga palju, ja naised jätsid kõige sagedamini ravimi võtmise pooleli mõne ebasoovitava kõrvaltoime ilmnemisel. Irsi sõnul on küll positiivne, kui patsiendid tahavad osaleda oma raviotsustes, aga seda on alati mõistlik teha koos arstiga. Tohter oskab selgitada, millised on võimalikud riskid, kui patsiendile tundub, et ravim talle ikkagi ei sobi. Arst aitab otsustada, kas ravimi võib ära jätta või saab selle asendada. Faktumi uuringu järgi on ravimite kallis hind üks põhjus, miks noored mehed jätavad ravimeid välja ostmata. Irsi sõnul on krooniliste haiguste ravimid ravikindlustatud patsientidele üsna soodsad, esineb ka üksikuid erandeid, kus haigekassa ravimi ostmist ei toeta. Sel juhul tasuks arstiga oma murest rääkida, tihti on võimalik valida ka teine ravim. Ravimite ebasoovitavaid toimeid võib olla vahel keeruline ära tunda, kuna need näevad välja tavalise haigusena, näiteks tõuseb vererõhk või tekib köha. Tuleb ka ette, kus ravimite kooskasutamisel üks ravim võib tugevdada või nõrgestada teist. Mõnikord aga avaldub ravimi kõrvaltoime siis, kui inimese endaga midagi muutub, näiteks jääb krooniliselt ravimeid kasutav inimene ägedalt haigeks. Eestis on arstidel tänu retseptikeskusele väga hea ülevaade, millised ravimid on välja kirjutatud ja millised inimene välja ostab. Ravimite sissevõtmine jääb siiski patsiendi ülesandeks. 	Tervis	Kadri Tammepuu	0	15
23. november 2019, 14:06	https://sobranna.postimees.ee/6832847/raheli-rasedusblogi-juhend-rasedatele-kuidas-sopradele-joomist-mangida-ja-mitte-vahele-jaada	Postimees	Raheli rasedusblogi: juhend rasedatele, kuidas sõpradele joomist mängida ja mitte vahele jääda	FOTO: Shutterstock Tegin eelmisel nädalal viis rasedustesti ja kõigil neil oli kaks joont. Kaks väga heledat, väga hädist joont. Dr Google kinnitab mulle, et ükskõik kui hele, teine joon on teine joon, aga kahtlus on ikkagi hinges. Otsustame mehega, et me ei räägi kindlasti sellest veel mitte kellelegi, sest mine tea, mis võib veel juhtuda. Esiteks võib sellel väga varasel rasedusel, kui ta on üldse rasedus, olla loendamatuid komplikatsioone. Kujutan juba ette, kuidas mind tabletiga puhastusele saadetakse, kui ultrahelis kinnitatakse, et täpil mu kõhus ei ole südamelööki või see asub hoopis väljaspool emakat või laseb ta ise lahti ja kaob lihtsalt ära. Lihtsalt lakkab eksisteerimast. Kuna ma olen väga kaua rasedaks jäämise peale mõelnud, olen ma väga palju igasuguseid blogisid ja artikleid lugenud. Kohe tuleb meelde Malluka mitme aasta tagune postitus, kus ta detailselt oma raseduse peetumisest kirjutas, ja klomp tõuseb kurku. Ei, ma kindlasti ei taha veel kellelegi peale mehe sellest rääkida. Isegi välismaa sõbranna, kes üldse esimese testi osta soovitas, jäta totaalsesse infosulgu ja igaks juhuks ei suhtle temaga enam üldse. Ta küsib mult mitu korda, mis viga, ja ma panen telefoni hääletuks. 	Sõbranna	Rahel S.	0	1
23. november 2019, 14:05	https://majandus24.postimees.ee/6833297/soome-fond-on-tallinnas-soetanud-pool-tuhat-uurikorterit	Postimees	Soome fond on Tallinnas soetanud pool tuhat üürikorterit	Kuvatõmmis Soome fondi kodulehest. Asuntosalkku plaanis veel mõni aasta tagasi soetada Tallinnas tuhandeid kortereid, pooltuhat on olemas. FOTO: Astuntosalkku Põhjanaabrite investoritele kuuluv Asuntosalkku Eesti OY on lühikese ajaga soetanud Tallinnas pool tuhat üürikorterit, mida on kümme korda enam kui neli aastat tagasi. Soome üürivahenduse turuliidri Vuokraturva OYga samasse gruppi kuuluv Asuntosalkku (tõlkes elamu- või korteriportfell – toim) alustas Tallinnasse investeerimisega umbes viis aastat tagasi. 2015. aastal rääkis Vuokraturva OY suurim omanik ja juht Timo Metsola Kauppalehtile, et esimesed 50 korterit on Tallinnas täieliku saladuskatte all ostetud. «Ettevõttel on plaan lähiaastatel osta tuhandeid kortereid,» lisas ta. «Üks on selge, Eestis ei ole mingit mõtet piirduda paarisaja korteriga.» 	Majandus	Janno Riispapp	4	4
23. november 2019, 14:05	https://sport.postimees.ee/6833301/johaug-voitis-konkurente-kalendriga-meestest-oli-parim-tonseth	Postimees	Johaug võitis konkurente kalendriga, meestest oli parim Tönseth	Theresa Johaug FOTO: LISI NIESNER/REUTERS Norras Beitostölenis toimunud murdmaasuusatamise võistlusel võitis naiste 10 km eraldistardist klassikasõidu norralanna Therese Johaug. Meeste 15 km sõidus teenis esikoha kodupubliku ees võistelnud Didrik Tönseth. Naistesõidus oli Johaugi ülemvõim mäekõrgune: ta edestas koondisekaaslast Heidi Wengi minuti ja nelja sekundiga, kolmas oli 18-aastane Norra tulevikulootus Helene Marie Fossesholm minuti ja 18-sekundilise kaotusega. Johaug rääkis võistluse järgselt NRKle, et üle pika aja suusatamises võistelmine oli lõbus, kuid natuke võõras. 32-aastase norralanna sõnul ei tulnud tal esimene ring tehniliselt hästi välja, aga teine oli juba parem. Neljanda koha teenis ameeriklanna Jessica Diggins (+1.35). Viies oli samuti ameeriklanna Sadie Björnsen (+1.37) ja kuues norralanna Marte Skaanes (+1.52). Tagasihoidliku sõidu tegid kaks nimekat Norra A-koondislast. 2007. aasta sprindi maailmameister Astrid Uhrenholdt Jacobsen lõpetas 11. kohal (+2.21), Pyeongchangi olümpial 15 km vabatehnikasõidu võitnud Ragnhild Haga finišeeris alles 15. ajaga (+2.31). Meeste distanstil võidutses eelmise hooaja MK-sarja viies mees Didrik Tönseth. Norralane läbis 15 km ajaga 34.56,7, edestades teisena lõpetanud kaasmaalast Johannes Hösflot Kläbot 18,9 sekundiga. Poodiumi madalaimale astemel tõusis norralane Simen Hegstad Krüger, kes kaotas võitjale 36,5 sekundiga. Esikuuikusse mahtusid veel kolm norralast: Emil Iversen (+40,9), Paal Golberg (+41,2) ja Martin Löwström Nyenget (+43,8). Tänavusel aastal Seefeldi MMil sel distantsil maailmameistriks kroonitud Martin Johnsrud Sundby näitas täna alles 31. aega, kaotades võitjale 2 minuti ja 27,8 sekundiga. Beitostölenis võistlesid peamiselt ainult Norra ja USA parimad suusatajad. Teistest riikidest olid stardis vaid üksikud esindajad. Murdmaasuusatamise MK-sari algab tuleval reedel Rukal, kui hooaega alustatakse sprindivõistlusega. 	Sport	Carl-Robert Puhm	1	21
23. november 2019, 13:40	https://maailm.postimees.ee/6833292/baron-cohen-hitler-oleks-saanud-facebookis-juudivastast-reklaami-teha	Postimees	Baron Cohen: Hitler oleks saanud Facebookis juudivastast reklaami teha	Sacha Baron Cohen. FOTO: ADM/Capital Pictures/Scanpix Kui Facebook oleks eksisteerinud 1930. aastatel, oleks Adolf Hitler saanud seal juudivastaseid reklaame postitada, ütles Briti koomik Sacha Baron Cohen neljapäeval. Ali G, Borati ja Brüno tegelaskujude looja tõi neljapäeval New Yorgis Laimuvastase Liiga (ADL) konverentsil sotsiaalmeediafirmade vaenu ja vägivalda võimendavast toimest rääkides välja just USA tehnoloogiahiiu Facebooki, mis lubab poliitilisi reklaame faktikontrollita avaldada. «Kui Facebook oleks olnud olemas 1930. aastatel, oleks ta lubanud Hitleril postitada 30-sekundilisi reklaame »juudi probleemi lahendusest«,» ütles Baron Cohen ADL-i auhinda vastu võttes. Facebook ütles AFP-le, et näitleja on nende poliitikast valesti aru saanud. «Vaenukõne on tegelikult meie platvormil keelatud. Me paneme keelu inimestele, kes propageerivad vägivalda ning kõrvaldame kõik, kes seda ülistavad või toetavad,» ütles firma pressiesindaja. «Mitte keegi - ka mitte poliitikud - ei saa Facebookis vihkamist, vägivada ega massimõrvu propageerida ega reklaamida.» 	Maailm	AFP / BNS	1	0
23. november 2019, 13:30	https://sport.postimees.ee/6833290/karmid-trahvid-kehtestanud-inglismaa-legend-ma-pole-diktaator	Postimees	Karmid trahvid kehtestanud Inglismaa legend: ma pole diktaator Lisatud karistuste nimekiri	Frank Lampard (paremal) ja tema hoolealune Tammy Abraham. FOTO: Paul Terry/Sportimage/PA Images Hiljaaegu lekkis meediasse infokild, mille kohaselt selgub, et Londoni Chelsea peatreener Frank Lampard kehtestas enda hoolealustele range trahvireeglistiku, mille vastu eksimine läheb superstaaridele kalliks maksma. Näiteks võib trahvide nimekirjast leida punkti, kus igale meeskondlikule koosolekule hilinetud minut maksab 500 naela (582 eurot). Treeningule hiljem jõudmise korral peavad Chelsea mängijad kergendama enda rahakukrut 20 000 naela võrra (23 297 eurot). «Esmapilgul tundub see karm, kuid seda on võimalik vältida kui sa ei hiline. Lihtne,» sõnas endine Inglismaa koondislane, kes vestles enne trahvide kinnitamist ka jalgpalluritega. «Ma ei taha endale mingit rõhuja tiitlit saada, sest ma pole. Poisid (mängijad) olid protsessi käivitamise juures. Ma pole trahvide maias diktaator.» Chelsea mängumeeste eksimustest teenitud tulu läheb tervenisti heategevuseks. «Me ei räägi väikesest hilinemisest, sest nii mõnelgi juhul tulevad mängijad tund aega hiljem ja see on vastuvõetamatu. Eriti mängib see rolli olukorras, kus valmistume matšiks Manchester City vastu.» Londoni suurklubi paikneb Premier League'i liigatabelis kolmandal kohal, olles 12. vooruga kogunud 26 punkti. Tänane vastane City asub neist ühe koha võrra madalamal, tiitlikaitsjate hooaeg pole oodatud kujul algand ning seni on neil kirjas 25 silma. Chelsea's fine list had everyone talking yesterday! 💰 Have you ever faced a similar (cheaper) fate? Whether it's your local sports team, in the office, at university or anywhere else, we want to hear your funniest fines stories! Let us know 👇 pic.twitter.com/03MDwzTJIp 	Sport	Postimees Sport	0	8
23. november 2019, 13:28	https://tartu.postimees.ee/6833222/arendusmaratoni-voitis-pilliroost-joogikorsi-tootev-ettevote	Postimees	Arendusmaratoni võitis pilliroost joogikõrsi tootev ettevõte	Arendusmaratoni võitja Suckõrs meeskond. FOTO: Tallinna Teaduspark Tehnopol. 20.–22. novembrini korraldas Tehnopol koos EASi ja Tartu Teaduspargiga Tark Tööstus arendusmaratoni, mille käigus töötati välja 8 lahendust Eesti tööstusettevõtete digitaliseerimiseks ja protsesside tõhustamiseks. Arendusmaratoni võitis Suckõrs, mis toodab pilliroost korduskasutatavaid joogikõrsi. «Tööstussektoris on digitaliseerimine ja innovatsioon lahutamatud osad, mis aitavad ettevõtetel liikuda väärtusahelas. Targa Tööstuse arendusmaratonid on näidanud, et Eesti tööstusettevõtete ja IT-ettevõtete vahel on kokkupuutepunkti loomine olulisel kohal. Arendusmaratonidel loodavad koostööprojektid tõsta nii tööstusettevõtetes kui ka IT-ettevõtetes kompetentsi, et sünniks üha rohkem tööstusettevõtete arenguks vajalikke digitaalseid ja innovaatilisi lahendusi,» ütles EASi tööstuse digitaliseerimise projektijuht Kersti Kuusksalu. «Eestis on palju just väikeseid või keskmise suurusega tööstusettevõtteid, millel oleks kvaliteedi mõistes võimekus toota suure ekspordipotentsiaaliga tooteid, kuid ressurssidest jääb puudu. Arendusmaratoni võitnud Suckõrs on hea näide, kuidas ka tagasihoidlikest tootmistingimustest alustanud idufirma saab edeneda tööstussektorisse, arendada välja innovaatilise tööstusprotsessi ning saavutada digitaalsete lahenduste abil ekspordipotentsiaaliga tootmisvõimsus,» ütles Teaduspargi Tehnopol innovatsioonijuht Kadi Villers. Suckõrs – automaatne süsteem pilliroo lõikamisel, mis pilliroo ettekandel jätkukoha fototuvastuse abil registreerib ning annab saele informatsiooni selle eemaldamiseks. Enics Eesti – automaatlõikamise süsteem elektrolüütkondensaatoritele. Puidukoda/ Proladu – lahendus võimaldab ladustuspindade visualiseerimisega lihtsustada laost kaupade leidmist. Puidukoda/ Singleton – ERP-süsteemiga ühilduv laopinna haldussüsteem, mis võimaldab varude tarka paigutamist suurtel laopindadel. Puidukoda – ERP-süsteemiga liidestatud laopinna haldamise süsteem, mis võimaldab positsioneerida tooteid ja optimeerida laoprotsesse. Digiarhitekt – lahendus võimaldab tööstusettevõttel tuvastada õige lahendamist vajav probleem ja leida sellele optimaalne lahendus ning selle pakkujad. Doordec ladu – lahendus võimaldab reaalajas toodete jälgimist laos ja automaatset registreerimist territooriumilt välja liikumisel. Doordec klient – toote elutsükli jälgimise platvorm NFC ja QR-koodi baasil. Afterone – lahendus võimaldab andmekogumise automatiseerimist toote 3D-mudeli põhjal hinnapäringute ja -pakkumiste tegemise kiirendamiseks. Varasematel Targa Tööstuse üritustel on oma väljakutsele digilahendusi otsinud ja leidnud mitmed edukad ettevõtted, nagu PipeLife Eesti, BHC, Incap Electronics, Elektrilevi, Operail, Palmse Mehaanikakoda, Räpina Paberivabrik ja paljud teised. Lisaks on arendusmaratonidel valideeritud või edasi arendatud ka juba töös olevaid muudatusi, nagu on teinud Ericsson Estonia või Enics Eesti. 	Tartu Postimees	Tartu Postimees	1	0
23. november 2019, 13:00	https://tarbija24.postimees.ee/6832451/ettevotted-vahendavad-hoogsalt-suurhoonete-rohmakat-okoloogilist-jalajalge	Postimees	Ettevõtted vähendavad hoogsalt suurhoonete rohmakat ökoloogilist jalajälge	04.11.2019. Tallinn. Delta Plaza. FOTO: Eero Vabamägi Energiateenus OÜ asutajate Aivar Uutari ja Siim Meeliste sõnul pööravad Eesti ettevõtted aina enam tähelepanu energiatõhususele, kuid seda on endiselt liialt vähe ning keskendutakse ainult uutele energiatootmislahendustele. «Kui võtta üheksa artiklit kümnest, mis ajakirjanduses on, siis enamasti nad räägivad sellest, et meil on vaja taastuvaid energiaallikaid, mitte ei räägita sellest, et äkki me tarbime üldse liiga palju. Minu väide on see, et kui me täna tarbime kümme ühikut ja meil õnnestub leida häid lahendusi, et viia see tarbimine kümnelt kuue peale, siis on meil ülehomme vaja rajada nelja ühiku võrra vähem tootmisvõimsust, mis tähendab ka väiksemat investeeringut tootmisesse,» selgitas Uutar, kuidas rohelisema tootmise asemel võiks rääkida ka keskkonnasäästlikumast tarbimisest. Kokkuhoid viis miljonit Energiateenus OÜ abi on kasutanud juba omajagu teada-tuntud nimesid Eesti areenil: Rimi, Coopi keskühistud, Tartu linn läbi nende hallatava Aura veekeskuse, kinnisvarafondidest näiteks East Capital, kinnisvaraettevõtetest Kapitel (endine E.L.L. Kinnisvara), kinnisvarahaldajana BPT Real Estate, ning ettevõtte väitel on nad aidanud oma klientidel kokku hoida üle viie miljoni euro viimase viie aasta vältel. Energiateenus analüüsib oma klientide hoonete energiakasutuse tõhusust ning peale analüüsitulemuste avaldamist pakuvad välja meetmed, mida sisse viia hoone energiakasutustõhususe parandamiseks. Peale meedete sisseviimist tegeleb ettevõte ka seirega, et tagada uuenduste korrektne töötamine. «Kunde peab meie lahendustest saama sellise kasu, mis parandab tema finantsilist olukorda. Müügiasutuse puhul näiteks aitab see klientidel paremini tooteid näha ja ehk tänu sellele ka rohkem oste teha, kuna hoone sisekliima (hea soojus, hea valgustus) kutsuvad teda tagasi,» selgitas Uutar, rõhutades aga ka, et tema ettevõtte meetmetega teenitakse uuendustesse investeeritud raha tagasi ajapikku, mitte kohe. Seoses põlevkivienergia konkurentsivõime vähenemisega turul ennustab Uutar, et Eesti elektritootmine, mis on selle aasta vältel juba korralikult vähenenud, langeb veelgi (paari aasta eest toodeti kohalikult vähemalt 125 protsenti Eestis vajaminevast elektrienergiast, selle aasta septembris aga näiteks ainult 72 protsenti). Lahendus sellele: kasutada vähem elektrienergiat, mis on igati võimalik. «Kui me seda tendentsi või trendi oskame ette aimata, siis miks mitte end ette valmistada ja viia oma kilovatt-tunnid piltlikult sajalt kuuekümnele, eriti kui on näha, et sellega koos laheneb mingi probleem veel ära,» selgitas Uutar hoonete energiatõhususse investeerimise mõtet. Pildil Aivar Uutar, taustaks Aura Veekeskus. FOTO: Kristjan Teedema Millest aga on jutt, kui me räägime hoonete energiatõhusamaks tegemisest? Energiateenus hindab konkreetsete majade energiakasutuse tõhusust olenevalt nende otstarbest (hotellid, koolid, kaubanduskeskused, büroohooned, veekeskused jne), ja pakub võimalusi, kuidas maja igapäevatöös vajamineva energia kogust vähendada nii, et asutuse funktsionaalsus ei langeks. Seda näiliselt lihtsate meetmetega, mille peale Uutari ütlust mööda kinnisvarahaldurid ise ei mõtle. «Võtame näiteks elektri kasutuse koolimajas. Elekter kulub valgustusele, vihmaveerennide kütteks, kliimaseadmetele, arvutitele, turvasüsteemidele, köögiseadmetele, pumpadele jpm. Tuleb hinnata, et kas need süsteemid, kuhu energiat kulub, töötavad adekvaatselt. Kuni selleni välja näiteks, et kui koolimajas on tunnid kella kaheksast neljani, siis kas on põhjendatud, et kogu koolimajas tuled peale kella nelja põlevad? Kõlab triviaalselt, aga näide reaalsest elust,» selgitas Uutar. Samuti on tema sõnul näiteks küllaltki raske põhjendada, miks peaks koolimaja seinal tänavavalgustuslamp põlema ööd ja päevad, sõltumata kas on koolivaheaeg, koolipäev või puhkepäev. «Kunagi on nad niimoodi tööle pandud ja tihti kohalik juhatus isegi ei märka, et see on probleem, sest see on nende jaoks tapeediks muutunud,» rääkis Uutar. Ta lisas, et meetmed, mida nad hoonete puhul rakendavad, nõuavad detailiderohket eeltööd, millega hoonete omanikud tihti ei viitsi tegeleda. Kokkuhoid igal sammul «Võtame näiteks kaubandushoone, millega tegelesime,» kirjeldas Uutar üht projekti. «Me võtsime elektrikilbi ruumidelt jääksoojuse, mis visati muidu kõik õue, ning suunasime autoparkla kütteks. Kõlab loogiliselt, aga lihtne oli otse õue lükata. Samuti õpetasime kaubanduskeskuse juhtkonnale, et uksi ei tohiks vastastikku panna, kuna sealt läheb soe välja. Selle peale öeldi, et see on klientide jaoks ebamugav ja uksed peavad otse ja vastastikku olema. Hästi, aga kui on otse, siis pange püstipidi õhkkardinad, mis takistavad sooja väljaimbumist,» rääkis Uutar. Ta tõi ka näite, et külmasüsteemid toodavad külma, aga selle tootmise käigus tekib samal ajal ka sooja. See soe, veel aasta aega tagasi, läks 95 protsenti taevasse. «Tänasel päeval on aina enam hakatud neid süsteeme ringi ehitama, ka seal tegime me nii, et suunasime külmasüsteemide jääksoojuse hoone kütteks (automaatikasüsteem sai võtta seda jääksooja maja sektsioonide kütteks, mis seda parasjagu vajasid). See soojus on siis kaubanduskeskusel ilma rahata käes, tänu millele ta peab ostma vähem kaugkütet,» tõi Uutar näiteid meetmetest, mida nad soovitavad ettevõtetel ja kinnisvaraomanikel kasutada. Rebase Rimi Tartus muutis kogu maja küttesüsteemi, et kasutada energiat tõhusamalt. FOTO: Sille Annuk Miks selliseid lahendusi kohe ei tehta? Sest nende peale ei mõelda ja nad maksavad raha. «Ehitushangete ja ehitusprotsessi juures on investeerimismaksumus tihti fikseeritud. Seepärast tehakse kiirustades otsuseid, mis ei arvesta hilisemaid kasutuskulusid ja kasutusmugavust,» selgitas Uutar, kuidas tehakse võimalikult väikseid investeeringuid eesmärgiga raha võimalikult kiiresti tagasi teenida. Meeliste lisas, et investeeringu tegemisel jätavad paljud investorid analüüsimata, et hoone on pikemaks ajaks käes kui viis aastat, ja et kui teha alguses kallim investeering, on tulemus kogu hoone või tehnosüsteemi kasutuse ajal parem. Uutar rõõmustas aga, et üldine teadlikkus energiatõhususe maksimeerimise vajalikkusest jupikaupa paraneb, eriti, kuna vanematel majadel on vaja uutega võistlemisel mingit eelist. Selleks saab olla näiteks keskkonnasertifikaat, mis võtab arvesse erinevaid aspekte hoone juures: parkimiskohtade arv, jalgrattaparkla olemasolu, energialahendused, puhkenurgad jpm, ja mille saamisel kasvatab kinnisvaraomanik kinnisvara väärtust. Selle saamiseks peab aga hoone olema muuhulgas energiatõhus. Valed kulud Veel selgitas Uutar, et nende koostöö klientidega saab tihti alguse muudel alustel, kui seda on energia säästmine. «Konkreetse näitena võib tuua ühe hulgiladudega opereeriva ettevõtte, kes pöördus meie poole paar aastat tagasi kaebusega, et müügisaalides on liiga pime,» kirjeldas Uutar. «Kohapeal avastasime, et nende valgustid olid liiga kõrgel ja valgustite spekter oli vale - valgustati riiulipealseid ja põrandat, mitte kaupa. Lisaks olid nende valgustid ligi 20 aastat vanad,» jätkas Uutar. Tema sõnul tegid nad ettepaneku, et viivad nende valgustustihedustaseme paremaks, samal ajal parandades üldist valgustustaset ja vahetades valgustid. Selle kõige juures nende kulud langeksid, kuigi teenus muidugi maksab mingi summa. «Klient proovis meie teenust ühe poe puhul, pärast seda otsustati meie pakutud lahendusi kõikides selle ettevõtte poodides kasutada. Ning selle kaudu levib info meie tegevusest edasi, eks me ise käime ka aegajalt klientide juures ja astume üles oma pakkumistega,» selgitas Uutar oma ettevõtte klientide kasvu. Meeliste manitses lõpetuseks, et ei piisa sellest, kui me uute asjade puhul keskendume kliimasõbralikkusele, vaid me peame tagasiulatuvalt tegelema ka selle energiaga, mis juba käigus on, selle süsinikumahukust vähendama, et saavutada see efekt, mida kliimamuutuste peatamiseks saada soovime. «Energiatõhususe ja hoonete sisekliima vallas on üüratu tööpõld ja üüratu potentsiaal. Lollust ja raiskamist on ebamugavalt palju,» võttis Uutar teema kokku. Positiivseid samme on juba astutud, ent terve maraton on veel joosta. BPT Real Estate tegevjuht Janek Hintsov: Üha rohkem mõeldakse kõrvalkuludele Kui ehitatakse maja, siis kaks aastat on maja arhitekti käes, kaks ehitaja käes ja viiskümmend aastat haldusettevõtte käes, kelle valikud on üliolulised. Tänapäeva majad, mis ehitatakse, on täis erinevaid tehnilisi lahendusi: ventilatsioonisüsteemid, jahutussüsteemid, turvasüsteemid, videovalve, läbipääsud, mis kõik vajavad inseneri lähenemist. Sageli on nii, et kui sa võtad endale uue pinna, siis kaubeldakse üürihinna üle. Üha rohkem ja rohkem aga on hakatud mõtlema ka kõrvalkulude peale, mis hakkavad olema maja valmimisel. Sellel hetkel on kinnisvaraomanikul vaja haldusettevõtet, kes läbi oma kogemuste annab soovitusi, kuidas erinevaid tehnosüsteemi lahendusi, turvasüsteemide lahendusi jne teha. Üürnikud on väga teadlikud endale büroopindade ja kaubandusruumide valimisel. Et eristuda, siis peavad omanikud panustama väga palju energiatõhususse. Rimi kinnisvarajuht Urmas Sildnik: investeering peab viie aastaga ära tasuma Koostöö Energiateenus Grupiga sai alguse aastal 2014. Esiteks aitasid nad meil automatiseerida ventilatsiooni ja soojussõlmesid, muuta need kaugloetavateks. Teiseks, kuna me kasutame oma kauplustes palju CO₂-l põhinevaid külmaseadmeid, siis nad aitasid meil külmaseadmete jääksoojust rakendada hoonete kütmiseks ja tarbevee soojendamiseks. Meil on Tartus näiteks Rebase Rimi, kus nad mõtlesid kompleksselt välja kogu selle maja küttesüsteemi, ehitades igale poole ventilaatoreid, et saada soojust paremini põranda tasandile. Energiateenused on toonud meile kõige rohkem kasu läbi automatiseerimise ja säästlike energialahenduste väljatöötamise. Nad on aidanud meil kindlasti säästa. Meie majasisene reegel on, et investeering peab viie aastaga ära tasuma, ning umbes selle ajaga ongi meie investeeringud energiatõhususse end tasa teinud. Kapiteli kinnisvarajuht Vahur Kaska: otsuse dikteerivad lõppkulud Suhtumine energiatõhusatesse lahendustesse sõltub kliendist ja tema eelistustest. On kliente, kelle jaoks on oluline võimalikult madal üüritase ja kõrvalkuludele, sh energiakuludele ei pöörata erilist tähelepanu. Kliendid ei ole üldjuhul siiski huvitatud niivõrd energiasäästlikest lahendustest, vaid madalatest lõppkuludest. Meie kogemuste kohaselt on energiatõhusate ja «roheliste» lahenduste teemal üldjuhul teadlikumad rahvusvaheliste (suur)firmade kohalikud tütarettevõtted ja filiaalid, kus selline suhtumine on omaks võetud kontserni tasemel. Peame oma bilansis olevaid büroomaju oma aja ja klassi kohta (valmimisaeg 2007.-2008. a) päris energiasäästlikeks, kuid arvestades uute, nüüdisaegsetele nõuetele vastavate arenduste turuletulekuga peame pidevalt mõtlema ka oma objektide energiatõhususe suurendamisele. 	Tarbija	Magnus Altküla	0	3
23. november 2019, 12:57	https://maailm.postimees.ee/6833268/bloomberg-ostis-usa-presidendivalimisteks-rekordsumma-eest-telereklaami	Postimees	Bloomberg ostis USA presidendivalimisteks rekordsumma eest telereklaami	Miljardärist meediamogul ja endine New Yorgi linnapea Michael Bloomberg. FOTO: CHRISTOPHER ALUKA BERRY / REUTERS / Scanpix Endine New Yorgi linnapea Michael Bloomberg, kelle tõenäosus 2020. aasta presidendikandidaadiks saada üha kasvab, käivitab esmaspäeval televisioonis 31 miljonit dollarit maksva reklaamikampaania. Miljardär Bloomberg on ostunud Advertising Analytics andmetel telereklaami 31 miljoni dollari eest, mis on kõigi aegade suurim USA presidendikandidaadi kulutatud summa. Senine rekord 25 miljonit dollarit oli Barack Obama käes, kes kulutas selle 2012. aasta kampaania lõpus. Lehe New York Times teatel algab 60-sekundilistest biograafilistest reklaamidest koosnev ja kaheksa päeva kestev kampaania rohkem kui 20 osariigis ja umbes sajal uudismeediaturul. Nüüdne reklaamiost on tohutu. Kui samuti miljardärist kandidaat Tom Steyer välja arvata, siis pole demokraatide kandidaadid kokku sel aastal nii palju telereklaamile kulutanud kui Bloomberg nüüd ühele reklaamikampaaniale, kirjutab Times. Käik annab tunnistust, et maailma rikkaimate hulka kuuluval 77-aastasel ekslinnapeal ei tarvitse kampaania pealt kokku hoida. Pillav reklaamikampaania teeb murelikuks ülejäänud 17 kandidaati, kes võistlevad demokraatide koha pärast presidendivalimistel. Senaator Bernie Sanders pahandas reedel Twitteris: «See on tülgastav, et Michael Bloomberg või mõni teine miljardär arvab, et võib poliitilisest protsessist mööda minna ja kümnete miljonite dollarite eest valimised ära osta.» «Kes ei suuda oma kandidatuurile rohujuuretasandi toetust saada, sel pole asja presidendiks kandideerima,» säutsus ta. 2002.-2013. aastani linnapeana New Yorki juhtinud Bloomberg registreeris reedel end USA föderaalses valimskomisjonis, mis on järjekordne samm Valgesse Majja kandideerimise suunas. Kahe nädala eest ütles ta, et on kandideerimise kohta lõppotsuse tegemisele lähedal. 	Maailm	AFP / BNS	0	0
23. november 2019, 12:51	https://majandus24.postimees.ee/6833056/automuujad-jooksid-riigifirma-kopsakale-hankele-tormi	Postimees	Automüüjad jooksid riigifirma kopsakale hankele tormi	Sõiduautod. Pilt on illustreeriv. FOTO: Xu Congjun/ZUMAPRESS.com Eesti Energia soetab 25 miljoni euro eest sõidukeid, väikebusse, maastureid, madelautosid ja kaubikuid. Viieaastane raamleping sõlmitakse iga osa kuni viie parima pakkujaga, väljavalitute hulka pürgivad suurimad Eesti autode edasimüüjad, mõned lausa mitme firmaga. Konkursil osalemise nimekiri läks lukku 15. oktoobril. Tähtajaks esitasid oma pakkumise koguni 14 edasimüüjat: ABC Motors, Amserv, Ascar Auto, Ascar Tartu, Auto 100 Tallinn, Auto Forte Tallinn, Autospirit Tartu, Elke Mustakivi, Elke Mustamäe, Moller Auto Tallinn, Silberauto, Topauto, Veho Eesti ja Viking Motors. See tähendab, et Eesti Energia ning selle kontserni kuuluvate ettevõtete värvides vuravad tulevikus Eesti teedelt tuttavad sõidukid. Tähelepanuväärne on, et Autospiriti kontserni ettevõtted esitasid kokku neli pakkumist: Autospirit Tartu kaks erinevat, lisaks ka Ascar Auto ja Ascar Tartu. Kuigi kõrvaltvaatajale võib jääda mulje, et vahest tahetakse teha sikku ehk õngitseda mitme ettevõtte erineva pakkumisega meelepärast hinda, on tõenäoliselt tegemist ühispakkumistega. Lisaks on Autospiriti ja Ascari sõidukite valik erinev. Grupi ettevõtted pakuvad muuhulgas Opeli, Peugeot', Fiati, Kia, Mazda ja Nissani sõidukeid. Sama on Lexuse ja Toyota edasimüüja Elke Autoga: Mustakivi salong pakkus riigifirmale vaid sõidukeid, Mustamäe salong vaid maastureid. Mõni automüüja on vahepeal ka omanikku vahetanud: konkurentsiamet andis oktoobri keskel Vehole loa osta Väino Kaldoja elutöö, Mercedes-Benzi edasimüüja Silberauto. Tehingu tingimusena pidi Veho müüma Citroëni ja Honda sõidukite müügi ja hooldusega tegeleva tütarettevõtte Veho Eesti soomlaste Auto-Bon OYle. 25 miljoni eurosele hankele esitatud pakkumiste hindamisel arvestatakse 60 protsendi ulatuses sõiduki maksumusega, 30 protsendi ulatuses kütusekuluga ning 10 protsendi ulatuses allahindlusprotsendiga remonttööde teostamisele ja varuosadele. Kõigis näitajates on mõistagi «vähim on parim» põhimõte. Riigihanke käigu ja täpsemate pakkumustega saab tutvuda siin. Kui hanget ei vaidlustata, võivad Eesti Energia lepingupartnerid selguda lähiajal. 	Majandus	Majandus24	0	0
23. november 2019, 12:50	https://sport.postimees.ee/6833252/dortmundi-borussia-suutis-kolmevaravalisest-kaotusseisust-viigi-valja-voidelda	Postimees	Dortmundi Borussia suutis kolmeväravalisest kaotusseisust viigi välja võidelda	Borussia Dortmund - SC Paderborn FOTO: BEAUTIFUL SPORTS/Wunderl via www.imago-images.de/imago images/Beautiful Sports Dortmundi Borussia suutis Saksamaa kõrgliiga 12. vooru kohtumises liiga punase laterna Paderborni vastu tulla välja 0:3 kaotusseisust ja kohtumine viigistada. Sel hooajal Saksamaa kõrgliigas viimasel kohal olev Paderborn on hooaja jooksul kirja saanud vaid ühe võidu. Kohtumises Dortmundi vastu suudeti teha aga suurepärane algus – Streli Mamba kahe vära ning Gerrit Holtmanni ühe värava abil juhiti kohtumist avapoolaja lõpus koguni 3:0. Dortmund ei olnud siiski veel oma viimast sõna öelnud, teise poolaja alguses lõi Jadon Sancho Dortmundi kasuks ühe värava tagasi. 84. minutil suutis Axel Witsel kaotusseisu vähendada 2:3 peale ning kohtumise viimastel minutitel suutis Marco Reus Dortmundi kaotusest päästa. Kohtumine lõppes 3:3 viigiga. Dortmundi Borussia on Saksamaa kõrgliigas 12 mänguvooru järel 20 punktiga tabelis viiendal kohal, kaotust liigaliidrile Mönchengladbachi Borussiale on hetkel viis punkti, kuid liigaliider kohtub täna veel Berliini Unioniga. Paderborn hoiab 5 punktiga tabelis viimast kohta . 	Sport	Postimees Sport	0	0
23. november 2019, 12:34	https://tarbija24.postimees.ee/6833258/omavalitsused-saavad-loa-korvaldada-aastaid-vedelenud-autoromud	Postimees	Omavalitsused saavad loa kõrvaldada aastaid vedelenud autoromud	Varsti võivad kohalikud omavalitsused koristada teelt jalgu jäänud autoromud. FOTO: Mustamäe linnaosavalitsus Liiklusseaduse muutmise eelnõu kohaselt saavad kohalikud omavalitsused juurde õigusi teisaldada romusid, mis takistavad liiklust, teehooldustöid ja kahjustavad keskkonda. Kõrvaldamine ähvardab avalikel parkimisaladel vedelevaid sõidukeid, millel pole kaks aastat olnud kehtivat tehnoülevaatust ja liikluskindlustuslepingut. Tallinna linnavalitsus tõi majandusministeeriumile saadetud kirjas probleemina välja, et liiklusseadus vajab täiendamist mahajäetud sõidukite ja romude teisaldamiseks avalikelt teedelt. Minister Taavi Aas võttis soovi arvesse ning täiendab vastavalt liiklusseaduse muutmise eelnõud. «Romud ja mahajäetud autod hõivavad linnade teedelt väärtusliku ruumi ning nende tänavatelt koristamine on samasugune baasvajadus kui prügi väljaviimine. Omavalitsustel on praegu piiratud võimalused tänavaid romudest puhtana hoida ning muudatusega teeme ettepaneku täiendavate õiguste andmiseks avalike teede omanikele,» märkis Aas. Tallinna linn on heakorraeeskirjades käsitlenud romusõidukeid ja selle alusel on munitsiplaalpolitsei aasta jooksul vastavalt teisaldanud Tallinna tänavatelt vähemalt 280 sõidukit. Paraku on romude teisaldamise vajadus ka teistes kohalikes omavalitsustes ning liiklusseaduse täiendamisega saavad omavalitsused kergemini probleemiga tegelda. Liiklusseaduse muutmise eelnõuga luuakse rohkem õiguslikke aluseid romu- või mahajäetud sõidukite teisaldamiseks. Selleks lisatakse eelnõusse üheks teisaldamise aluseks tingimus, et kohalik omavalitsus võib avalikult parkimisalalt teisaldada sõiduki, mille registrikande on maanteeamet peatanud. Maanteeamet peatab sõiduki registrikande, kui sõidukil ei ole olnud kaks aastat kehtivat tehnoülevaatust ja liikluskindlustuslepingut. «Kindlasti ei soovi me kellegi seisma jäänud autot ebaõiglaselt ära viia, muudatuse eesmärgiks on nii avaliku huvi kui ka isikute omandipõhiõiguste tasakaalustatud kaitse. Ka mahajäetud sõiduki korral tuleb esmalt püüda omanikuga kontakti saada ja anda talle võimalus selle äraviimiseks. Kui omanikku ei ole võimalik leida või kui omanik ei ole teada, siis on võimalik võtta ette juba järgmisi samme kuni sõiduki teisaldamiseni,» lisas Aas. 	Tarbija	Tarbija24	0	197
23. november 2019, 12:13	https://sport.postimees.ee/6833245/nba-doncic-vedas-mavericksi-voidule-harden-ei-suutnud-rocketsit-paasta	Postimees	NBA: Doncic vedas Mavericksi võidule, Harden ei suutnud Rocketsit päästa	Luka Doncic FOTO: Tony Gutierrez/AP Möödunud ööl said korvpalliliigas NBA kuuendad järjestikuse võidu kirja Los Angeles Lakers, tabelitipu meeskondadest suutis Denver Nuggets alistada Boston Celticsi. Suurepärase mängu tegi noor sloveen Luka Doncic, kes aitas 30 punktiga koduklubi Dallas Mavericksi 143:101 võiduni Cleveland Cavaliersi üle. Lätlane Kristaps Porzingis viskas Mavericksi kasuks 17 punkti. Kaotanud Cavaliersi jaoks oli tegu kuuenda järjestikuse kaotusega. Tabelitipus domineerivate meeskondade Denver Nuggetsi ja Boston Celticsi kohtumises jäi peale Nuggets skooriga 96:92. Võitjate resultatiivseimaks kerkis Jamal Murray 22 punktiga. Celticsit tabas mängus ka tagasilöök – staarmängija Kemba Walkers põrkas kokku klubikaaslase Semi Ojeleyega ning sai kaelavigastuse. Los Angeles Lakersi alistas võõrsul 130:127 Oklahoma City Thunderi. Lakersi resultatiivsem oli Anthony Davis 33 punktiga, LeBron James viskas 23 punkti ja andis 14 resultatiivset söötu. Lakersi jaoks oli tegu kuuenda järjestikuse võiduga. Los Angeles Clippers võitis 122:119 Houston Rocketsit – võidu tõi meeskonnale 15 sekundit enne lõppu Kawhi Leonard, viimasel rünnakul ei suutnud Rocketsi eest palli korvi visata Russell Westbrook. Rocketsi eest tegi taas suurepärase mängu James Harden vistates 37 punkti. Teised NBA tulemused: Atlanta Hawks – Detroit Pistons 103:128 Charlotte Hornets – Washington Wizards 118:125 Sacramento Kings – Brooklyn Nets 97:116 San Antonio Spurs – Philadelhia 76ers 104:115 Miami Heat – Chicago Bulls 116:108 Golden State Warriors – Utah Jazz 109:113 	Sport	Postimees Sport	0	0
23. november 2019, 12:02	https://maailm.postimees.ee/6833235/rootsi-kahtlustab-iraagi-kaitseministrit-toetuspettuses	Postimees	Rootsi kahtlustab Iraagi kaitseministrit toetuspettuses	Iraagi kaitseminister Najah al-Shammari. FOTO: HADI MIZBAN / AP / Scanpix Iraagi kaitseministrit Najah al-Shammarit kahtlustatakse pettuses Rootsi toetuste saamiseks, kirjutavad ajalehed Nyheter Idag ja Expressen. Rootsi ajakirjanduse andmetel on minister Rootsi kodanik ja kirjas nime all Najah al-Adel. Minister ja tema naine on Expresseni väitel saanud Rootsis laste- ja elukohatoetust, ehkki on elanud juba aastaid välismaal. Kuriteost teatati mõne nädala eest ja asja alles hakatakse uurima. Najah al-Shammari sai sel suvel Iraagi kaitseministriks. Rootsi uudisteagentuuri TT andmetel ei ole Iraagis topeltkodakondsus lubatud, aga kõrgetele ametiisikutele tehakse erand. Rootsi ajakirjanduse põhjal on al-Shammari tänini Rootsi kodanik ja registreeritud Stockholmi lähistele. 	Maailm	STT / BNS	0	0
23. november 2019, 12:01	https://parnu.postimees.ee/6833176/galerii-sugisulu-grand-prix-noppis-aktiivne-laulupoiss	Postimees	Galerii: Sügisulu grand prix‘ noppis aktiivne laulupoiss	Laulukonkurss Sügisulg toimus 17. korda. FOTO: Mailiis Ollino "Mida?!" kostis reporteri selja tagant, kui kontserdimaja laval tehti teatavaks Sügisulu tänavuse laulukonkursi grand prix'. Oma üllatust väljendas valjul häälel juhendaja Toomas Voll, kelle laulupoiss 13aastane Hans-Martti Mägar pälvis eilsel lõppvõistlusel kõige ihaldusväärsema karika. Kuldne auhind pani noormehe edukale aastale ilusa punkti. Mullu talvel noppis Mägar laulukonkursi Solistica oma vanusegrupis esikoha, kevadel säras ta telesaates "Tähtede lava", kus jõudis finaaligi. Peale selle näitas laulupoisina näitlemisoskust, kehastudes Endla teatri muusikalis "Oliver Twist" nimiossa. Siis tuli aga häälemurre. "Laulmist ei lõpetanud. Tegime Toomasega lühemaid proove, et oleks väiksem koormus. Ise ei tunne küll nii suurt vahet. Kõrgemad noodid tulevad ainult natuke raskemalt," lausus Mägar vahetult pärast võitu. Kui küsisin, kuidas noormees neljale kohtunikule silma jäi, oskas ta vaid naerda. "Ma ei tea," väljendas ta esimest emotsiooni. "Ma nautisin enda esitust." 	Pärnu Postimees	Laura Vadam, Mailiis Ollino	0	2
23. november 2019, 11:37	https://www.postimees.ee/6833223/jarviku-arumaed-toetava-kirja-vois-koostada-arumae-ise	Postimees	Järviku Arumäed toetava kirja võis koostada Arumäe ise	Järvik, Arumäe, Soosaar FOTO: Kollaaž Maaeluminister Mart Järvik kritiseerib koalitsioonikaaslastele saadetud kirjas tema tegevust uurinud riigisekretär Taimar Peterkopi komisjoni ja kaitseb oma endist õigusnõustajat vandeadvokaat Urmas Arumäed. Samas nähtub Järviku saadetud faili infost, et tegelik kirja autor on Arumäe advokaadibüroo. Järvik saatis EKRE, Isamaa ja Keskerakonna fraktsioonile seitsme lehekülje pikkuse kirja «Arumäe toetuseks», kuid kui avada dokumendi täpsem info, siis on kirja autoriks Urmas Arumäe | Arumäe & Sipari AB, kirjutab ERRi uudisteportaal. Järvik toob läkituses välja, et sai Arumäelt väga mureliku kirja, et teda on meedias laimatud ja mustatud ning uut hoogu andis sellele riigisekretäri komisjoni aruanne, mis on Arumäe hinnangul üldjoontes faktide osas korrektne, kuid kirjutatud kohati halvasti, andes pahatahtlikele võimaluse tõlgendada seda, kuidas soovitakse. Tema sõnul on Arumäele täiesti alusetult avalikkuse ees liiga tehtud, mille tulemuseks on see, et Arumäe advokaadibüroost läheb osa kolleege ära ja ta ise on tervisega perearsti jooksva vaatluse all. 	Postimees	Sander Punamäe	28	10
23. november 2019, 11:29	https://tervis.postimees.ee/6832795/millega-jaavad-intelligentsed-inimesed-hatta	Postimees	Millega jäävad intelligentsed inimesed hätta	Intelligentsed inimesed jätavad sageli teised olulised oskused kahe silma vahele. FOTO: Shutterstock Intellekt on edu saavutamisel oluline omadus, kuid intelligentsed inimesed kipuvad teisi pea sama olulisi omadusi alahindama ning saboteerivad seeläbi iseenda edu. Teadlased reastasid neli harjumust, millega targad inimesed endale liiga teevad. Intelligentsed inimesed on üldjuhul oma intellektist teadlikud ning sageli peavad nad seda kogu edu aluseks. See tähendab, et nad ei pruugi pöörata piisavalt tähelepanu teistele olulistele oskustele, nagu suhtlemisoskus, empaatiavõime ja diplomaatia, milleta on raske kollektiivis hästi hakkama saada. Lisaks on intelligentsetel inimestel oht jätta unarusse tähendusrikaste suhete loomine ja arendamine, sest nende fookus on mujal. See aga võib mõjuda negatiivselt nii vaimsele kui ka füüsilisele tervisele, sest tähendusrikkad suhted tööl ja eraelus mõjutavad oluliselt inimeste elu kvaliteeti. Kalduvus pidada intellekti kõige olulisemaks omaduseks ei ole juhuslik – inimesed kipuvad oma tugevusi subjektiivselt üle tähtsustama ning ei pea omadusi, mis ei ole neile loomupäraselt lihtsad, eriti tähtsaks. Paljudel keskmisest intelligentsematel inimestel on raske töötada meeskonnas, sest nad eeldavad meeskonnaliikmetelt samaväärset võimekust ja töötempot ning kipuvad selle puudumisel ärrituma. Neil on raske ülesandeid laiali jaotada, sest nad on sageli kindlad, et tuleksid ülesannetega ise kõige paremini toime. Sellest võib välja kujuneda üleolev suhtumine teistesse inimestesse, mis pärsib samuti edasiviivat ja edukat suhtlust kollektiivis. Üleoleva suhtumisega inimene ei suuda näha teiste inimeste tugevusi ning selline suhtumine pärsib teiste inimeste arengut. Negatiivne suhtumine teistesse inimestesse takistab sageli edukat koostööd rohkem kui erinevused intellektis. Intelligentsete inimeste enesehinnang on sageli liiga tugevalt seotud nende intellektiga ning see hoiab neid elus tagasi ning takistab uute asjade proovimist. Kui inimene ei ole milleski loomupäraselt andekas või hea, võib see mõjuda tema enesehinnangule laastavalt. See tähendab, et inimene võib vältida uute oskuste arendamist ning jääda kinni oma mugavustsooni, et vältida läbikukkumisi. Lisaks võivad nad vältida endast andekamate või targemate inimeste seltskonda, sest nad eeldavad, et neisse suhtutakse sarnase üleolevusega nagu nemad ise suhtuvad endast vähem intelligentsetesse inimestesse. Üllataval kombel on intelligentsetel inimestel sageli väga raske taluda kriitikat. See võib takistada neil loomast kasulikke kontakte ja pärsib isiklikku arengut. Kõige levinum viis, kuidas intelligentsed inimesed iseenda elu raskeks teevad, on ülemõtlemine. Neil on komme ka lihtsaid küsimusi ja probleeme liiga sügavalt analüüsida ning sageli kulutavad nad sellele ebaproportsionaalselt palju aega. Selleks, et lihtsatest olukordadest ei kujuneks keerulised ja stressi tekitavad mõistatused, on oluline osata astuda paar sammu tagasi, küsida nõu või aktsepteerida, et alati ei ole võimalik olla kindel, mis on parim viis probleemi lahendamiseks. Osalt on ülemõtlemise taga hirm teha vigu ning soov vältida läbikukkumisi, kuid oluline on mõista, et ka vigadest õppimine on areng. 	Tervis	PM Tervis	0	0
23. november 2019, 11:22	https://sobranna.postimees.ee/6832580/naistejutud-karl-robert-saaremaega-kirest-kriisidest-kaksikleegist-ja-peeter-paani-sundroomist	Postimees	«Naistejutud». Karl Robert Saaremäega kirest, kriisidest, kaksikleegist ja Peeter Paani sündroomist	Täna on «Naistejuttude» stuudios külas vabakutseline näitleja Karl Robert Saaremäe, kellega räägime loomingust, aususest ja kirest. Kas selleks, et areneda ja õppida, peab alati läbi elama mingi suure kriisi? Mis või kes on kaksikleek ja kas seda on ellu vaja? Kuidas üldse elu mõtestada - kui me kõik oleme tegelikult armastus, siis miks me vahepeal tee kaotame? Inimesed on üldse ühed huvitavad duaalsed olendid - meis on nii võimas elutahe kui ka enda tapmise tahe. Miks see nii on? Ja kuidas selle kõigega käib kokku Peeter Paan (ja temanimeline sündroom)? Kuula saadet!   	Sõbranna	Dagmar Lamp	0	3
23. november 2019, 11:14	https://tartu.postimees.ee/6833213/tanavusel-tahetunnil-kasitletav-autor-ave-alavainu-saab-luulepaevadele-kaasa-elada-kodunt-lahkumata	Postimees	Tänavusel «Tähetunnil» käsitletav autor Ave Alavainu saab luulepäevadele kaasa elada kodunt lahkumata	Luuletaja Ave Alavainu saab Jõgevalt toimuvat jälgida Hiiumaal asuvast kodust lahkumata. FOTO: Peeter Langovits 22. ja 23. novembril peetakse Jõgeval 28. Betti Alverile pühendatud luulepäevi «Tähetund», mille raames esineb 27 kooliteatritruppi kogu Eestist. Õpilasi ja juhendajaid saabub Jõgevale kolmesaja ringis. Autor, kelle tekste kahe päeva jooksul Jõgeva kultuurikeskuse laval tõlgendatakse, on Hiiumaal elav poetess Ave Alavainu. «Otsustasime seekord oma luulepäevadega just Avele kummarduse teha: ta on ka ise pikka aega kooliteatri juhendaja olnud ning oma trupiga mitu korda «Tähetunnil» osalenud. Tõsi, mitte viimasel ajal. Ave on kunagi kuulunud ka «Tähetunni» žüriisse ehk Akadeemiasse,» ütles Jõgeva kooliteatri Liblikapüüdja lavastaja Lianne Saage-Vahur. Ta meenutas, et Ave värvikas karakter lisas «Tähetunnile» ikka vürtsi. Tema punastest lehvivatest juustest ja erksatest rõivastest oli võimatu mööda vaadata ning tema häält oli kogu majas kuulda. Ehkki tervis Ave Alavainul praegu Jõgevale tulla ei luba, saab ta tänu tänapäevasele infotehnoloogiale siiski näha, mida kooliteatritrupid tema luulega laval teevad: Rakvere videomees Jaanus Lekk teeb luulepäevadest ülekande, mida saavad interneti vahendusel jälgida nii Ave kui ka kõik teised huvilised. Ave saadab luulepäevadel osalejatele ka videotervituse. Posti teel läkitas ta aga Jõgevale päris suure koguse oma raamatuid, mida eriauhindadena välja jagada. Kui mullusel «Tähetunnil» osales vaid 18 truppi, siis tänavu on neid tervelt üheksa võrra rohkem. Lianne Saage-Vahuri sõnul võib sellel olla mitu põhjust. Ühest küljest sõltub osalejate arv mingil määral sellest, kuivõrd välja pakutud autorite tekstid noori kõnetavad, teisalt meeldib talle uskuda, et gümnaasiumiastme luulepäevad hakkavad teatavast mõõnast üle saama ning noorte hinged ihkavad jälle ilu järele – igapäevaelus alatasa kogetavale madalusele vastukaaluks. Tõsi, tänavusele «Tähetunnile» polegi oodatud ainult gümnaasiumiastme, vaid 7.–12. klassi luulesõbrad. «Juba mõnda aega võisime täheldada tendentsi, et «Tähetund» kahaneb osalejate arvu poolest ning põhikoolitruppidele mõeldud luulepäevad «Tuulelapsed» kasvab. Et kahe sündmuse mastaape ühtlustada, otsustasimegi teha sellise uuenduse. Ka žürii on «Tuulelastel» alati hädas, sest esimese ja üheksanda klassi õpilaste etteasteid on raske omavahel võrrelda,» ütles Lianne Saage-Vahur. Tulenevalt truppide suurest arvust on ajakava päris tihe: reedel vaadatakse ära 16 ja laupäeval 11 luuleetendust. Mõlema päeva programmi lõpetavad võõrustajad ehk Jõgeva kooliteater Liblikapüüdja. 	Tartu Postimees	Tartu Postimees	0	14
23. november 2019, 11:13	https://maailm.postimees.ee/6833212/bolton-suudistab-valget-maja-tema-twitteri-konto-blokeerimises	Postimees	Bolton süüdistab Valget Maja tema Twitteri-konto blokeerimises	Endine USA riikliku julgeoleku nõunik John Bolton augustis. FOTO: TOLGA AKMEN / AFP / SCANPIX USA presidendi Donald Trumpi endne riikliku julgeoleku nõunik John Bolton ütles reedel, et Valge Maja blokeeris tema juurdepääsu Twitteri-kontole, kui ta septembri algul vallandati. «Pärast riikliku julgeoleku nõuniku kohalt lahkumist on Valge Maja keelanud mulle juurdepääsu minu isiklikule Twitteri-kontole. Kas hirmust, mida ma öelda võin?» kirjutas Bolton eile. Enne reedeseid säutse ei olnud Bolton tõepoolest alates 10. septembrist, mil president tema vallandamisest teatas, Twitteris ühtki postitust teinud. «Neile, kes arvasid, et ma olen peitu pugenud: kahjuks pean teile pettumuse valmistama,» lisas ta. Valge Maja lükkas süüdistuse tagasi. Pressiesindaja Stephanie Grishami sõnul ei osanud Bolton lihtsalt Twitterit kasutada. «Mõnikord toon ma näiteks oma isa,» ütles pressiesindaja telekanalile Fox.«Mõni eakam inimene ei pruugi teada, et tuleb lihtsalt Twitterisse minna ja uus parool valida, kui oled selle unustanud.» 71-aastane Bolton on pärast vallandamist vaidlustanud USA presidendi strateegia Põhja-Koreas. 	Maailm	AFP / BNS	0	0
23. november 2019, 11:00	https://tarbija24.postimees.ee/6833005/vene-rappar-vaisab-oma-tallinna-valdusi	Postimees	Vene räppar väisab oma Tallinna valdusi	Vene staarräppar Timati. FOTO: Black Star Wear Baltics Vene staarräppar Timati külastab 24. novembril isiklikult oma Black Star Weari poodi Tallinnas. 24. novembri õhtul toimub Tondiraba jäähallis Timati Euroopa tuuri Tallinna kontsert. Enne üritust külastab Timati kell 18.00 oma Ülemiste kaubanduskeskuses asuvat Black Star Wear poodi. Noortele suunatud rõivabränd Black Star Wear asutati 2010. aastal Timati ning tema partneri ja sõbra Pavel Kuryanovi (Pasha) poolt Black Star-muusika brändi osana. Black Star Weari pood kolis hiljuti Ülemiste uuendatud kaubanduskeskusesse, laiudes seal 125-ruutmeetrisel pinnal. 	Tarbija	Magnus Altküla	0	2
23. november 2019, 10:58	https://sport.postimees.ee/6833207/red-bulli-pealik-horner-brasiilia-gp-voit-oli-honda-jaoks-ulimalt-oluline	Postimees	Red Bulli pealik Horner: Brasiilia GP võit oli Honda jaoks ülimalt oluline	Red Bulli boss Christian Horner (vasakul) ja Max Verstappen. FOTO: Edgar Su / REUTERS Red Bulli meeskonna pealik Chtistian Horner usub, et Brasiilia GP-l saavutatud võit annab jõuallika tootjale Hondale indu edasi pingutada. Max Verstappeni võit Brasiilia GP-l oli Honda jaoks vägagi tähtis, sest viimasel ajal näidatud hea kiirus on lõpuks ka vilja kandmas. Red Bulli pealik Horner loodab, et Honda soovib tulemuste valguses oma tööd jätkata ka pärast 2020. hooaega. «Honda jaoks oli Brasiilias saavutatud võit selgelt väga tähtis. Honda näeb lõpuks oma töö tulemusena head arengut ning sellised võidud on nende jaoks autasu viie raske aasta eest, mil arendustööd tehtud on,» lausus Horner Autospordile. «Minu arust on Honda teinud väga suurepärast tööd. Nad teevad seda väga suure pühendumusega ja see on neid tänaseks viinud nii heale tasemele. Loodan, et Brasiilias saavutatud võit annab meie koostööle positiivse tõuke,» lausus Horner. 	Sport	Postimees Sport	0	7
23. november 2019, 10:42	https://tartu.postimees.ee/6833196/tartus-kogunev-arstide-liit-valib-uued-juhid	Postimees	Tartus kogunev arstide liit valib uued juhid	Praegu on Eesti arstide liidu president Jaan Sütt. FOTO: Eero Vabamägi Tartus peetakse laupäeval Eesti arstide liidu (EAL) üldkogu koosolekut, kus tehakse kokkuvõte lõppeva aasta tegevusest ja seatakse sihte edaspidiseks. Arstide liidu külaline on sotsiaalminister Tanel Kiik, kes kõneleb muudatustest tervishoiusüsteemis järgmisel kolmel aastal. Arstid arutavad uue kollektiivlepingu tingimusi ja läbirääkimiste alustamist järgmisel aastal. «Järjestikused lepped on töö- ja palgatingimusi viimasel seitsmel aastal pidevalt parandanud ja arstide väljarännet tublisti vähendanud, kuid maal teeb nii pere- kui ka eriarstide puudus ikka muret,» ütles arstide liidu president Jaan Sütt pressiteate vahendusel. «Meie tervishoius oleks vaja regionaalpoliitikat.» Üldkogul valitakse uus volikogu ja arstide liidu president, kelle ametiaeg algab 2021. aastal. EAL-i üldkogu koosolek leiab aset Tartu ülikooli raamatukogus kell 12–17. 	Tartu Postimees	Tartu Postimees	0	0
23. november 2019, 10:40	https://lemmik.postimees.ee/6832511/tallinnas-toimub-homme-eesti-suurim-puurikanade-kaitseks-moeldud-meeleavaldus	Postimees	Tallinnas toimub homme Eesti suurim puurikanade kaitseks mõeldud meeleavaldus	MTÜ Nähtamatud Loomad korraldab seni suurima meeleavalduse puurikanade kaitseks. FOTO: Nähtamatud Loomad Sel pühapäeval, 24. novembril korraldab MTÜ Nähtamatud Loomad seni suurima meeleavalduse puurikanade kaitseks. Protesti eesmärgiks on survestada Tallinna Kaubamaja Gruppi loobuma puurikanade munade müügist aastaks 2025. Nähtamatute Loomade kampaania kutsub üles Tallinna Kaubamaja Gruppi kuuluvat Selverit ning Tallinna ja Tartu Kaubamaja Toidumaailmu loobuma järk-järgult puurisüsteemidest pärit munade müügist aastaks 2025. Seni on läbirääkimisest grupiga luhtunud. «Uskumatu, et Tallinna Kaubamaja Grupp veel puurikanade mune müüb. Puurid on meie ühiskonnast kadumas, sest aina enam ettevõtteid ei soovi toetada äri, kus lind elab terve elu vaid A4-suurusel alal, kaotab seetõttu liikumisvõime ning ning tunneb murtud luude ja sulgede kaotuse tõttu kohutavat piina» sõnas Nähtamatute Loomade korporatiivsuhete juht Sirly Meriküll. Pühapäevasel meeleavaldusel on kohal loomakaitsjate varasematest protestidest kordades rohkem osalejaid, kes näitavad üheskoos Tallinna Kaubamaja Grupile, et soovivad puurikanade munade müügi lõpetamist. Lisaks Nähtamatutele Loomadele on kohal ka vabatahtlikud organisatsioonidest Eestimaa Rohelised, Vabaühenduste Liit ja Eesti Loomakaitse Selts. Tänaseks on puurivabade munade müügist on otsustanud loobuda 40 protsenti Eesti jaesektorist, sealhulgas Rimi, Prisma, Maxima ja Stockmann. Lisaks on üle 50 restorani ja toidutootja teatanud otsusest kasutada oma tootevalikus edaspidi vaid puurivabade kanade mune. Protest toimub Tallinna Kaubamaja Toidumaailma sissepääsu juures pühapäeval, 24. novembril kell 11.00. Kõik huvilised on osalema oodatud. Rohkem infot SIIN. 	Lemmik	lemmik.postimees.ee	0	11
23. november 2019, 10:30	https://lemmik.postimees.ee/6820470/lemmikute-lemmik-uurime-kuidas-madusid-oigesti-pidama-peab	Postimees	«Lemmikute lemmik»: uurime, kuidas madusid õigesti pidama peab	Täna läheme külla kuningpüütonite aretajatele ja uurime, kuidas madusid õigesti pidama peab. Aitame valida õiget toitu kassidele ning ühtlasi uurime, kuidas võetakse kassilt pissiproovi ning miks neil põiemured nõnda sagedased on. Loomulikult otsime kodu armsale varjupaiga-asukale. Südamlik ja hariv loomasaade «Lemmikute lemmik» on Kanal 2 eetris laupäeval kell 11.30. 	Lemmik	lemmik.postimees.ee	0	0
23. november 2019, 10:22	https://maailm.postimees.ee/6833184/el-i-riigid-ei-tahtnud-kreekasse-vanemateta-joudnud-tuhandeid-migrandilapsi	Postimees	EL-i riigid ei tahtnud Kreekasse vanemateta jõudnud tuhandeid migrandilapsi	Migrandilapsed mängimas 13. novembril Kreeka Samose saarel asuvas põgenikelaagris. FOTO: Angelos Tzortzinis / AFP / Scanpix Kreekal ei õnnestunud veenda teisi Euroopa Liidu riike vastu võtma umbes 3000 saatjata alaealist migranti, ütles eile peaminister ning sarjas blokki solidaarsuse puudumise eest. «Me püüdsime saavutada kokkulepet teiste EL-i riikidega, öeldes, et jumala pärast, me räägime 3000 lapsest. Kas neid ei saaks jagada 27 riigi vahel nii, et Euroopa näitaks üles solidaarsust,» lausus Kyriákos Mitsotákis parlamendis. «Kahjuks pean ütlema, et reaktsioon ei olnud positiivne ja see ei näita Euroopat heas valguses,» ütles ta. Peaminister lisas, et umbes 4000 alaealist elab sobimatutes tingimustes. Kreeka valitsuse andmetel viibib ainuüksi saartel 37 000 sisserändajat ja iga päev saabuvad sajad uued migrandid. Rahvusvahelise Migratsiooniorganisatsiooni andmeil elab Kreeka mandriosa põgenikelaagrites 22 000 migranti. Kreeka rändeminister Giórgos Koumoutsákos ütles kolmapäeval Washingtonis, et Türgi peab lõpetama väljapressimise, kui ta tahab saada Euroopa Liidult rohkem abi migrantidega toimetulemiseks. Minister väljendas muret Türgi presidendi Recep Tayyip Erdoğani ja teiste kõrgete ametnike ähvarduste üle «avada väravad» Euroopasse, kui see ei anna suuremat abi. Koumoutsákose sõnul tahab Kreeka sellegipoolest, et Euroopa Liit «kaaluks positiivselt» Türgi taotlust saada rohkem kui kuus miljardit eurot, mida lubati Ankarale 2016. aastal migrantidevoolu peatamiseks. Juulis peetud valimiste järel võimule tulnud konservatiivist peaminister Mitsotákis lubab läheneda migratsioonile karmimalt kui eelmine, sotsialistide valitsus, mis lubas riiki Süüriast ja mujalt pärit migrante. 	Maailm	AFP / BNS	0	0
23. november 2019, 10:14	https://sport.postimees.ee/6833180/manchester-city-peatreener-guardiola-olen-meeskonnaga-rahul-ja-tahan-siin-jatkata	Postimees	Manchester City peatreener Guardiola: olen meeskonnaga rahul ja tahan siin jätkata	Pep Guardiola. FOTO: JASON CAIRNDUFF / Action Images via Reuters Manchester City peatreener Pep Guardiola on oma töökohaga väga rahul ning soovib endiselt oma tööd Manchesteris jätkata. Hetkel on Manchester City hoidmas Inglismaa kõrgliigas neljandat positsiooni. Viimati oli City tabelis nii taga 2017. aasta hooaja lõppedes, kui Guardiola Cityt esmakordselt juhendas. Liverpoolilt saadud 1:3 kaotus ei aidanud olukorrale kaasa ja nii ollakse tabelis üheksa punktiga liidermeeskonnast Liverpoolist maas. Vaatamata sellele on Guardiola endiselt õnnelik ning soovib meeskonnaga jätkata. «Miks ma ei peaks olema õnnelik? See, et me oleme sel hooajal kaotanud kolm mängu või see, et kaotasime Liverpoolile peaks mind mõjutama? See oleks vägagi imelik põhjus mitte õnnelik olla. Olen rahul ja tahan Cityga jätkata,» lasusus Guardiola BBC-le. «Meil ei ole mingit jokkerit taskust võtta, et Liverpoolile järgi jõuda, aga hooaeg ei ole läbi. Armastan seda keerulist ülesannet ning oma tööd. Kui klubi soovib, et ma ka järgmisel aastal treenerina jätkaksin, võtan pakkumise kindlasti vastu,» rääkis Guardiola. 	Sport	Aleks Lesk	0	0
23. november 2019, 10:11	https://majandus24.postimees.ee/6832990/uberi-paevad-londonis-voivad-olla-loetud	Postimees	Uberi päevad Londonis võivad olla loetud	Uberile koidab Londonis mitmes tõetund: esmaspäeval selgub, kas kohalik transpordiamet pikendab nende litsentsi. FOTO: SIMON DAWSON/REUTERS Londoni transpordiamet otsustab esmaspäeval, kas annab Bolti konkurendile, sõidujagamisplatvormile Uber uue litsentsi Ühendkuningriigi pealinnas tegutsemiseks. Vastasel juhul ähvardab Uberit juba teisipäeval kõige olulisema Euroopa turu kaotamine. Pikaajaline litsents annaks Uberile ja selle 45 000 Londoni juhile kindluse, mida viimastel aastatel just palju pole olnud. Samuti on Londoni sõidujagamisturg muutunud palju alates 2017. aastast, mil transpordiamet otsustas võtta Uberilt tegevusloa seoses vastutustundetuse ja klientide ohtu seadmisega. Ühendkuningriigi pealinnas on alustanud tegutsemist Ola, Viavan ning Markus Villigi juhitud Bolt, kirjutab Bloomberg. Mitmel korral on Uber pidanud kulutama ka kohtuuksi, näiteks kaotas USA firma Ühendkuningriigis sõidukijuhtide õigusi puudutava vaidluse. Uberi tegevjuht Dara Khosrowshahi jõudis paar aastat tagasi ametis olla vaid mõne nädala, kui Londoni transpordiamet ütles, et firma ei suutnud juhtidele teha adekvaatset taustakontrolli ega teatada tõsistest kuritegudest. Probleemiks oli ka Uberi tarkvara Greyball, mis blokeeris ametnike püüdlused tabada seadust rikkuvaid juhte. Londoni linnapea Sadiq Khan kaitses toona järelevalveameti otsust, öeldes, et «innovatiivse teenuse pakkumine ei tohi tulla klientide turvalisuse arvelt». Näiteks märkis suvel Londonisse laienenud Bolti juht Markus Villig, et tegevus käivitus koos äpisisese paanikanupuga, mis lisab turvatunnet juhile ja reisijatele. Nupule vajutamine loob ühenduse politseiga ja saadab sõnumi ööpäevaringselt töötavale klienditoetüksusele. «Londoni suuruses linnas on turvalisusel suurem kaal ja sellele vastavad ka regulaatori ootused. Kuna konkurendid ei ole minevikus turvalisust piisavalt tähtsaks pidanud, on ka nõuded karmistunud,» rääkis Villig. Pärast Londoni meeri avaldust esines Uber avaliku vabandusega, aga kaebas samal ajal kohtusse ka transpordiameti otsuse, mis jättis kaebuse menetluse ajaks litsentsi jõusse. Khosrowshahi viis järgnevatel kuudel sisse ka mitmeid muutusi: juhid pidid iga kümne tunni järel tegema sõitmisest pausi ning võtma kindlustuse, mis katab nende saamata jäänud tulu ajaks, mil nad on haiged. Juhtidele loodi nõustamisgrupid, kus töötajad said Uberi kõrgemale juhtkonnale oma muresid kurta, samuti avati ööpäevaringsed tugiliinid nii sõitjatele kui ka reisijatele. Märgid näitavad, et Uber saab Londoni transpordiametilt litsentsi «15 kuuks või isegi kuni kolmeks aastaks,» ütles Bloomberg Intelligence'i analüütik Aitor Ortiz. «Pealinnas tegutsevad uued konkurendid, nagu Ola ja ViaVan, viitavad sellele, et transpordiamet võib konkurentsi tõstmiseks väljastada rohkem tegevuslube,» ütles ta. Taksojuhi ja ametiühingujuhi Jim Kelly sõnul ei reguleeri transpordiamet Uberit ja teisi sõidujagajaid piisavalt. Tema sõnul on reeglitele vilistamine Uberi DNAs. Uberi kõneisik keeldus tegevusloaga seonduvat Bloombergile kommenteerimast. 2018. aasta juunis sai Uber 15 kuu pikkuse ajutise litsentsi Londonis tegutsemiseks. Kuigi viieaastasest loast jäädi toona ilma, andis see USA firmale hingamisruumi keskenduda aktsiate esmaemissioonile. Uberi IPO oli USA börsidel tänavuse aasta suurim, kuid aktsiahind on kukkunud 40 protsenti. Investoreid teevad murelikuks suured kahjumid ja töötajate õigusi puudutavad kohtuasjad nii USAs kui ka Euroopas. Uberi ajutine tegevusluba aegus septembris, Londoni transpordiamet andis neile kahekuulise pikendusega armuaega, mis aegub 25. novembril. 	Majandus	Janno Riispapp	0	20
23. november 2019, 10:02	https://arvamus.postimees.ee/6833161/faktikontroll-kui-suur-on-e-sigarettide-must-turg	Postimees	Faktikontroll: kui suur on e-sigarettide must turg?	FOTO: Tarmo Kruusimäe Postimehe faktikontroll võtab luubi alla ühiskondlikus arutelus esitatavaid faktiväiteid, mille paikapidavus pole ilmselge. VÄIDE «Kõige tagasihoidlikumate hinnangute kohaselt on e-sigarettide musta turu osakaal 62 protsenti, kuid mõningate arvutuste kohaselt võib see olla isegi 80 protsenti,» ütles Riigikogu suitsuvaba toetusrühma esimees ja Isamaa liige Tarmo Kruusimäe. Ta on toodud välja kui «võimendaja» mittetulundusühingu nimega New Nicotine Alliance Suitsuvaba Eesti kodulehel. Ühing paistab olevat e-sigarettide lobirühm. Olles näinud eelnevat lauset käesoleva loo mustandis, soovis ühingu juhatuse liige Ingmar Kurg lisada: «NNA Suitsuvaba Eesti näol on tegemist tarbijate ühinguga ja eesmärk on hea seista selle eest, et täiskasvanud suitsetajatel oleks võimalik kasutada suitsetamisest loobumiseks vähem kahjulikke alternatiive nagu näiteks nikotiiniplaastrid, nikotiiniga nätsud, e-sigaretid, tubakavaba (valge) snus ja kuumutatav tubakas. Jälgime suitsetamisest tingitud kahjude vähendamise kontseptsiooni, mille edukal rakendamisel on võimalik vähendada suitsetamise levikut ja suitsetamisest tingitud tervisekahjusid.» Kruusimäe reageeris lisaks: «Võimendaja mõiste on tulnud Kaitseliidust. Ka Kaitseliidus olen võimendaja, mis ilmselgelt ei tähenda seda, et ma oleksin Kaitseliidu lobist. Lisaks sellele olen veel mitme MTÜ liige. Kummaline on öelda Riigikogu liikme kohta lobist, sest üldiselt lobistid soovivad Riigikogu liikmeid lobistada.» KONTROLL Postimehe päringu peale saatis Kruusimäe meile andmeid arvutuste kohta, mille tulemusena on ta väites toodud protsendid saanud. «Rahandusministeeriumi andmetel maksti 2018. aastal aktsiisi 5543 liitri e-vedeliku eest,» kirjutab ta. 5543 liitrit on see arv, millega peaksime võrdlema aktsiisivabalt tarbitud e-vedeliku liitrite arvu. Kui palju on e-sigarettide tarvitajaid? Kruusimäe selgitused selle kohta, kuidas tema aktsiisivabade liitrite arvu leidis: «Täiskasvanud rahvastiku tervisekäitumise uuring 2018 näitas, et igapäevaseid e-sigareti kasutajaid on 1,5%. E-sigareti kasutajate absoluutarvu arvutamiseks kasutame Statistikaameti andmeid, mille järgi oli Eestis 2018. aastal 1 067 016 täiskasvanut. Seega igapäevaseid e-sigareti kasutajaid on umbes 16 000 inimest.» Tervisekäitumise uuringus on toodud andmed vanuserühma 16-64 kohta, mitte kõigi täiskasvanute kohta, seega paslik on võtta arvutuste aluseks võimalikult sarnase vanuserühma inimeste rahvaarv. Statistikaametist saame vaadata, et vanuserühmas 15-64 oli 2019. aasta 1. jaanuaril 845 549 inimest. Nende andmete järgi oleks igapäevaseid e-sigarettide kasutajaid määratletud vanuserühmas 12 683, mitte 16 000. NNA Suitsuvaba Eesti juhatuse liige Ingmar Kurg lisab: «Meile valmistab muret see, et me ei tea täpset e-sigareti kasutajate arvu. Tervise Arengu Instituudi tellitud Eesti täiskasvanud rahvastiku tervisekäitumise uuring 2018 näitas, et aasta jooksul oli e-sigaretti tarvitanud 10,5 protsenti inimestest ning igapäevaseid kasutajaid on 1,5 protsenti. Turu Uuringute AS poolt läbi viidud küsitlus näitas, et tarbijaid on umbes 45 000. Kui kogusime e-sigareti piirangute vastu allkirju ja saime neid kokku 5000, siis meil endil on raske uskuda, et suutsime 33 protsenti kasutajatest aktiveerida.» Tervisekäitumise uuringus on tõesti e-sigareti aasta jooksul tarvitajate protsendiks 10,5, ent lisaks iga päev e-sigaretti tarvitavale 1,5 protsendile on mõni kord nädalas tarvitajaid 0,7 protsenti, ülejäänuid veelgi vähem. Teisena viidatud Turu-Uuringute AS küsitluses on toodud: «Neid, kes kasutavad e-sigarette regulaarselt, võib olla suurusjärgus 14 200. Arvesse võttes suurt veapiiri: mitte alla 6700, kuid mitte üle 21 700.» Seega on arvutuste keskmes oleva igapäevaste tarvitajate arvu suurusjärk ka Turu-Uuringute andmetel sarnane. Arv 45 000 tuleb jällegi kõigi tarvitajatega koos (sealhulgas näiteks mõni kord aastas tarvitajad). Kui palju e-vedelikku tarvitatakse aktsiisivabalt? Tarmo Kruusimäe: «NNA Suitsuvaba Eesti MTÜ viis 2018. aastal e-sigareti kasutajate seas läbi uuringu (vastajaid 1079), mille tulemustest selgus, et keskmine e-sigareti kasutaja tarbis päevas 6 milliliitrit e-vedelikku.» Küsisime uuringu kohta täiendavalt andmeid. Need on saadud e-sigarettide poodidelt, kes saatsid enda klientidele küsimustikke, lisaks on kasutatud ka foorumeid ja sotsiaalmeediat. Uuringu andmed klapivad Kruusimäe toodud arvutustega. Et saada teada, kui palju tarbitakse Eestis tegelikult igapäevaste tarbijate poolt e-vedelikku liitrites, tuleb teha järgmine arvutus: Igapäevaste tarbijate arv * igapäevaselt tarbitud milliliitrite arv jagatuna tuhandega * 365 päeva 12 683 * 6/1000 * 365 = 27 775 liitrit. Võrrelduna aktsiisiga maksustatud tarbimisega (5543 liitrit) näeme, et nende arvutuste kohaselt maksustati 2018. aastal aktsiisiga vaid 20% tarbimisest. Kruusimäe edastas meile ka konservatiivsemaid arvutusi, kus igapäevaste tarbijate ja tarbitud vedelike arvud on väiksemad. Kõige tagasihoidlikum arvutus, kus igapäevaste kasutajate hulk on poole väiksem ning kus päevas tarbitakse keskmiselt mitte 6, vaid 5 milliliitrit e-vedelikku, annab endiselt tulemuseks aktsiisiga maksustatud tarbimise alla 40 protsenti. Millist rolli mängib aktsiisieelne varumine? Kriitiline küsimus on see, kui suure osa aktsiisivabast tarbimisest pärineb mustalt turult ning kui suur osa enne aktsiisi kehtestamist (2018) varutud e-vedeliku tarbimisest. Seda Kruusimäe arvutused ei käsitle. E-vedelik võib säilida mitu aastat, näiteks 2017. aasta detsembris ostetud vedelik võib olla kasutuskõlblik ka täna. NNA Suitsuvaba Eesti uuringust ning näeme, et seal on küsitud ka selle kohta, kuidas mõjutas aktsiisi kehtestamine nende tarbimist. Näeme, et 48 protsenti on vastanud: «Ostsin enne aktsiisi kehtima hakkamist endale suure varu valmis.» Enne aktsiisi kehtima hakkamist varutud e-vedelik ei ole mustalt turult ostetud kaup, see on täiesti seaduslik. NNA Suitsuvaba Eesti kodulehel on ära toodud Agris Adambergi Sisekaitseakadeemia Finantskolledži lõputöö, mille raames viis autor läbi küsitluse. Sellele vastas 112 inimest, kes tarbisid keskmiselt 10 milliliitrit e-vedelikku päevas. Varuks oli keskmisel küsimustiku täitjal umbes liiter vedelikku ehk saja päeva jagu. Autori sõnul on küsitlus läbi viidud 20. märtsist kuni 8. aprillini 2018. 1. aprill 2018 on juhtumisi kuupäev, alates millest ei olnud maksumärgita kauba müümine enam lubatud. See tähendab, et kuigi aktsiis jõustus 1. jaanuarist, oli poodidel veel kolm kuud aega, et enne 2018. aastat tellitud aktsiisivaba kaupa müüa. See omakorda tähendab, et enne 1. aprilli küsimustikule vastanutel oli veel võimalus täiendavalt aktsiisivabasid varusid soetada. Agris Adambergi sõnul täitis 112 küsitlusele vastanust 106 selle veel enne tähtaja kukkumist, mis tähendab, et vaid kuus vastajad olid sellised, kellel polnud võimalik täiendavaid varusid osta. Mida järeldada? Pole alust arvata, et Kruusimäe ja NNA Suitsuvaba Eesti väited on kindalsti valed. On pigem tõenäoline, et musta turu osakaal e-sigarettide tarbimises on üsna suur. Samas ei ole ka alust arvata, et Kruusimäe numbrid (ükskõik kas 62% või 80%) on kindlasti õiged. Problemaatiline on see, et ei ole teada, kui suur osa aktsiisivabast e-vedelikust osteti mustalt turult ning kui suur osa on varasemast varutud. Selge on see, et Kruusimäe numbrites, mida ta täielikult mustale turule omistab, on kindlasti ka osa legaalselt ostetud varude tarbimist. Varude küsimus on tähtis, sest saadaolevad andmed viitavad sellele, et need kogused võivad olla märkimisväärsed. Sellisteks puhkudeks on Postimehe faktikontrollil hinnang «kahtlane», mida kasutame olukorras, kus väitja ei ole pakkunud tõestust situatsioonis, kus seda oleks mõistlik eeldada. Puuduvate andmete saamisel oleme valmis hinnangu muutmist kaaluma. HINNANG Kahtlane. 	Arvamus	Herman Kelomees	0	45
23. november 2019, 10:01	https://majandus24.postimees.ee/6833170/mitmel-tormis-kannatanud-ettevotjal-pole-kahjunoudeks-oigust	Postimees	Mitmel tormis kannatanud ettevõtjal pole kahjunõudeks õigust	Valio Võru juustutehas. Valio Eesti AS tegevjuht Maido Solovjov. FOTO: Mihkel Maripuu Lõuna-Eestit räsinud torm liigitub seaduse mõistes vääramatuks jõuks ja seetõttu saavad Elektrilevile kahjunõude esitada vaid need kliendid, kes olid elektrita üle 72 tunni, vahendab ERR. Elektrilevi käiduvaldkonna juhi Andres Tõnissaare sõnul on praegu hüvitatud 16 000 eurot 48 kahjunõudele, kuid kindlasti pole see summa, mida paljud ettevõtted kannatasid, kui rääkida toiduainetööstustest ja puidutehastest. Kahjunõue jääb esitamata ka Valio Eesti Võru tehasel, seal oli elekter ära üksnes loetud tunnid, mistõttu ei pea Valio ka mõistlikuks kahjunõuet esitada. «Sinna lähevad suured summad. Ühtpidi on see generaatorite ostmine, teistpidi ka oma elektrisüsteemide ettevalmistamine. Igal juhul me täna tõsiselt kaalume seda, et olla tulevikus valmis sellisteks katkestusteks,» rääkis Valio Eesti tegevdirektor Maido Solovjov. Solovjov hindas vahetult pärast tormi, et toodangu riknemise tõttu võis Valio rahaline kahju olla umbes 50 000 eurot. «Hindame seda [rahalist kahju] praegu 40 000–50 000 euro kanti. Kateldes oli juustutera valmimisel ja see tuli sealt välja saada,» ütles Solovjov BNSile. Ta lisas, et tootmisprotsessi katkemise tõttu läks hävitamisele piima, juustupiima ja vadakut. 	Majandus	Majandus24	0	0
23. november 2019, 9:36	https://sport.postimees.ee/6833160/premium-liigasse-tousev-tallinna-jk-legion-sai-jalgpalliliidult-karistada	Postimees	Premium liigasse tõusev Tallinna JK Legion sai jalgpalliliidult karistada	JK Legion FOTO: jalgpall.ee Eesti Jalgpalli Liidu (EJL) distsiplinaarkomisjon karistas Esiliiga klubisid Tallinna JK Legion ja Kohtla-Järve JK Järve finantsreeglite rikkumise eest. EJL andis pärast puuduste avastamist nii Legionile kui ka Järvele esmalt tähtaja, et nad viiksid oma tegevuse kooskõlla litsentseerimiskorras paika pandud finantsreeglitega. Kuna novembri alguseks olid puudused likvideerimata, siis saatis litsentsikomisjon asja edasi distsiplinaarkomisjonile. Distsiplinaarkomisjon otsustas karistada Legionit tingimisi keeluga registreerida teistest jalgpalliliitudest tulevaid mängijaid kolmel järgneval ülesandmisperioodil. Katseaeg kestab kuni 31. detsembrini 2021. Vastavalt litsentsikomisjoni otsusele peab klubi puudused likvideerima hiljemalt 17. jaanuariks 2020. JK Järvet karistas distsiplinaarkomisjon keeluga registreerida teistest jalgpalliliitudest tulevaid mängijaid kahel järgneval ülesandmisperioodil. Vastavalt litsentsikomisjoni otsusele peab klubi puudused likvideerima hiljemalt 17. jaanuariks 2020. 	Sport	Postimees Sport	0	0
23. november 2019, 9:14	https://maailm.postimees.ee/6833155/hiina-spioon-jooksis-vaartusliku-infoga-austraalia-poolele-ule	Postimees	Hiina spioon jooksis väärtusliku infoga Austraalia poolele üle	Hiina lipp lehvimas Tiananmeni väljakut jälgivate kaamerate taustal. FOTO: Andy Wong /AP / Scanpix Hiina spioon jooksis üle Austraalia poolele, kaasas hulk väärtuslikke luureandmeid Hiina poliitilise sekkumise operatsioonidest Hongkongis, Taiwanis ja mujal, teatas meedia täna. Meediavõrgu Nine ajalehed kirjutasid, et ülejooksik Wang «William» Liqiang andis Austraalia vastuluureagentuurile andmed Hongkongis tegutsevate kõrgete Hiina sõjaväeluure ametnike kohta ning esitas üksikasju sealsete, aga ka Taiwani ja Austraalia operatsioonide rahastamise kohta. Wangi sõnul võttis ta isiklikult osa infiltreerumisoperatsioonidest kõigis kolmes kohas. Wang paljastas äärmise detailsusega, kuidas Peking kontrollib firmasid oma luureoperatsioonide rahastamiseks, kuidas ta jälgib teisitimõtlejaid ja kasutab ära meediaorganisatsioone, kirjutavad ajalehed Age ja Sydney Morning Herald. Hiina spioon elab praegu naise ja pojaga Sydneys. Ta on Austraalias turistiviisaga, kuid palus seal asüüli. Wang räägib homme Nine'i telesaates «60 Minutes» eetrisse minevas usutluses, et Hiina tagasisaatmise korral ta hukataks. «Kui tagasi lähen, olen surnud,» ütleb ta. Meediaväljaannete andmetel tegi Wang oktoobris Austraalia Luureorganisatsioonile (ASIO) vande all avalduse, öeldes: «Ma olen olnud isiklikult seotud ja osalenud luuretegevuses.» Väidetavalt on ta imbunud Taiwani valenime all ja Lõuna-Korea passiga, et juhtida 2018. aastal kohalike agentide tööd 2018. aasta kohalikesse valimistesse ja järgmise aasta presidendivalimistesse sekkumiseks. Tema sõnul kasutati valimiskampaania mõjutamiseks ja Pekingile vastuvõetamatute kandidaatide tõrjumiseks kohalikke meediajuhte. Wangi väitel koordineeris ta «küberarmeed» poliitilise arvamuse kallutamiseks, nagu tegi Venemaa 2016. aasta USA presidendivalimise ajal. «Töö Taiwanis oli meie kõige tähtsam töö – imbumine meediasse, templitesse ja rohujuureorganisatsioonidesse,» rääkis spioon. Just hirm Taiwani vastuluurele vahele jääda sundiski teda oma sõnul Austraaliast varjupaika taotlema. 	Maailm	AFP / BNS	1	0
23. november 2019, 9:12	https://tervis.postimees.ee/6833114/kas-populaarne-paast-aitab-vabaneda-magamisraskustest-ja-soltuvusest	Postimees	Kas populaarne paast aitab vabaneda magamisraskustest ja sõltuvusest?	Dopamiinipaastu tagajärjel peaks aju olema häälestatud rõõmu tundma vähemast ja see peaks soodustama mõnutunnet tekitavast sõltuvusest vabanemist. FOTO: Csaba Deli/PantherMedia / Csaba Deli Pidev dopamiiniretseptorite stimuleerimine eluhüvedega viib selleni, et nende tundlikkus väheneb ja vajatakse üha suuremaid doose, kirjutab TTÜ emeriitdotsent Tiiu Liebert. Tänapäeva kiire elutempo kurnab aju ja seepärast otsitakse võimalusi ajule puhkuse andmiseks. Juba mitmeid aastaid on räägitud ja katsetatud sotsiaalmeedia paastu ehk somepaastu. See on loobumine säärastest teenustest, mida pakuvad Facebook, Instagram, Twitter ja Snapchat. Liiga palju sotsiaalmeediat põhjustab väsimust, ärritust, magamisraskusi ja halvenenud keskendumisvõimet. Uuringuid, kuidas paast mõjub, on vähe. Ühendkuningriigis tehtud uuringu kohaselt väitis umbes 40 protsenti somepaastu kasutajatest, et paast segas nende igapäevaelu. Nüüd on aga on esile tõusnud uus paast – dopamiinipaast, mida populariseerib San Francisco psühhiaatriaprofessor Cameron Sepah. Tema arvates võimaldab see meie ajul taastuda, kui loobutakse tegevustest, mis kutsuvad esile dopamiini tugeva koguse. Ilma selliste pausideta muutub meie kemikaalide tase kõrgeks, nii et tunneme vajadust sama meeldiva efekti saavutamiseks otsida üha suuremaid stimulatsiooniannuseid. Pidev dopamiiniretseptorite stimuleerimine viib ka selleni, et nende tundlikkus väheneb ja vajatakse üha suuremaid dopamiini doose. Meedias peetakse dopamiini sageli naudingu peamiseks kemikaaliks ja see paistab olevat ka dopamiinipaastu looja arvamus. Tegelikult on dopamiin hoopis motiveeriv kemikaal. Dopamiinipaastu eesmärgiks on puhastada meel ja keha kõigist meelelahutuse ja naudingu liigtarbimisest põhjustatud ebameeldivustest. Sepah soovitab dopaiinipaastu kasutada siis, kui mõni harjumus segab igapäevaelu, tööd või õppimist. Selleks võivad olla mitmed sõltuvused, näiteks söömis-, neti-, hasartmängu-, pornovaatamise ja isegi kohvisõltuvus. Dopamiinipaastu ajal on keelatud tegevusi rohkem kui lubatuid. Keelatud on süüa, juua kohvi ning alkoholi, seksida, suitsetada, tarbida ravimeid, kasutada internetti, arvutit, rääkida sõprade ja lähedastega ning isegi lugeda. Lubatud on aga juua vett, jalutada, kirjutada ja mediteerida. Paast kestab ühe päeva – ärkamisest magama jäämiseni – ja seda ületada ei soovitata. Paast peaks olema nii tõhus, et ei soovitata paastuda rohkem kui paar päeva aastas. Professor Sepah ei soovita paastu ajal loobuda sotsiaalsetest kontaktidest, pigem just teistega rääkida ja sidemeid luua. Kuid Silicon Valleys on dopamiini paast võtnud hoopis rangema ilme ja viinud selle äärmustesse. Dopamiinipaastu pupulaarsus ei ole üllatav Ränioru noorte edukate ettevõtjate seas, kuna viimastel aastatel on paljud edukad omaks võtnud askeetlikud kombeid. On vähe uuritud, kuidas dopamiinipaast mõjutab tegelikult aju dopamiini taset. Arvatakse, et tähtis on see, et dopamiinipaast treenib inimest, et tal oleks suurem kontroll oma käitumise üle. Eksperdid nõustuvad, et enesekontrolli parandamine on tervisele kasulik. Eesti ei ole Räniorg, kuid ka meil on küllalt palju sõltuvustega inimesi. Võibolla aitab dopamiinipaast neist vabaneda. 	Tervis	Tiiu Liebert	0	0
23. november 2019, 9:00	https://www.postimees.ee/6832867/kliimaneutraalsuse-saavutamine-eestis-on-reaalne	Postimees	Kliimaneutraalsuse saavutamine Eestis on reaalne	Kliimaneutraalsuse saavutamise stsenaariumi kohaselt võiks Eesti meretuuleparkide võimsus olla 1300 MW. FOTO: MICHAEL KOOREN/REUTERS Kliimaneutraalsuse saavutamine Eestis on täiesti reaalne ning selleks pole vaja teha midagi väga kaelamurdvat, selgus SEI Tallinn juhataja Lauri Tammiste ettekandest Tallinna visioonikonverentsil. Kliimaneutraalsus on olukord, kus õhku ei paisata rohkem kasvuhoonegaase kui ökosüsteem parasjagu siduda jõuab. SEI Tallinn (Stockholm Environment Institute) koostas riigikantselei tellimusel analüüsi, milles otsiti vastust vaid ühele küsimusele: kas Eesti on võimeline liikuma kliimaneutraalsuse suunas aastaks 2050. Tammiste sõnul avaldas Rahvusvaheline Energiaagentuur (IEA) hiljuti oma suure aastaülevaate, millest selgus, et maailm ei liigu praegu õigel kursil. Nimelt tuleks suuremate negatiivseid mõjude vältimiseks hoida temperatuuri tõus 1,5 kraadi piires, aga inimkond on selgelt teel palju suuremate muutuste suunas. «Samas, IEA toob oma samuti mõni nädal tagasi avaldatud taastuvenergia ülevaates välja, et taastuvenergia võimsused ja investeeringud kasvavad kõige kiiremini. Aga see on siiski väike lohutus. Loeb ikkagi see, et kui energiatarbimine maailmas globaalselt kasvab, ja taastuvenergia lihtsalt kasvab kiiremini, siis ikkagi need reaalsed CO2 emissioonid ja fossiilkütuste kasutamine siiski kasvavad ka. Tegelikult on kliima seisukohalt olulised just need emissioonid. See tähendab, et tuleb fossiilenergia kasutamist vähendada, et ainult taastuvenergia kiirest kasvust ei piisa,» selgitas Tammiste. Eesti kohta koostatud analüüs andis tema sõnul lihtsa vastuse: kliimaneutraalsus aastaks 2050 on Eestis täiesti saavutatav. «Tuleb keskenduda kolmele asjale: esiteks energiatõhusus kõikides sektorites - hoonetes, transpordis, tööstuses, põllumajanduses. Kõikides sektorites on vaja oluliselt ressursiefektiivsemalt ja mõistlikumalt toimetada. See hakkab tulevikus andma majanduslikku säästu ja siis on vaja vähem investeerida uute puhtasse energiatootmisse. See tuleb mitmes mõttes majanduslikult mõistlikum. Teiseks tuleb energiakandjad ja -tootmine muuta kliimaneutraalseks ning kolmandaks tuleb tegeleda metsanduse ja maakasutuse ehk süsiniku sidumise poolega,» rääkis Tammiste. Suuremaid investeeringuid tuleks teha esimesel kümnendil, ehk aastatel 2021-2030, järgmistel kümnenditel hakkaksid need ennast juba tagasi tootma. «Kui küsida, kas see kõik on täiendav kulu ühiskonnale. Et täna null, homme 17,3 miljardit, vastus on ei. Me investeerime nagunii nendesse valdkondadesse, vaja on lihtsalt rohkem ja rohelisemalt. Ja kui kõik need sammud ära teha, siis kokku tähendaks see majanduslikku säästu,» ütles Tammiste. Ta lisas, et 76 protsenti investeeringutest teeks erasektor, nii ettevõtted kui eraisikud. Oluline on ka see, et need investeeringud ei tule iseenesest, vaid need peavad olema ettevõtja jaoks mõistlikud. See tähendab, et tuleb kõrvaldada regulatiivsed piirangud ja luua soodne investeerimiskeskkond. Tingimata pole vaja ka täiesti uusi tehnoloogiaid, suure osa teest saab ära käia juba teadaolevate tehnoloogiatega. «Energeetikas näiteks tuul ja päike. On teada, mis need maksavad, meil on nendega kogemus olemas. Neid tuleb kasutada suuremas mahus,» selgitas Tammiste. SEI koostatud stsenaariumis on kirjas ka 600 mW tuumajaamad, kuid tuumatehnoloogia polevat kliimaneutraalsuse saavutamiseks hädavajalik. «See on vaid üks valikuvõimalus. Selle, millised tehnoloogiad võetakse kasutusele, määravad ära regionaalne turg, tehnoloogiate areng ja ühiskondlikud hoiakud,» kinnitas Tammiste. 	Postimees	Uwe Gnadenteich	12	3
23. november 2019, 8:51	https://sport.postimees.ee/6833150/wrc-hooaja-ajaliseks-vagiteoks-valiti-ogier-voit-monte-carlos	Postimees	WRC-hooaja «ajaliseks vägiteoks» valiti Ogier' võit Monte-Carlos	Sebastien Ogier tõi Citroenile 100. rallivõidu. FOTO: Citroen Racing Autoralli MM-sarja hooaja suurimaks vägitükiks seoses ajaga valiti Sebastien Ogier' napp võit Monte Carlo rallil. Iga hooaja lõpus annavad WRC-sarja korraldajad välja eriauhindu, alustades hooaja parimast sõitjast kuni hooaja vingema hüppeni välja. Eraldi auhind on alati ka «ajalisele vägiteole». Sel hooajal võitis selle arvestuse prantslane Ogier. Ogier ja belglane Thierry Neuville pidasid hooaja avarallil ülimalt põnevat lahingut. Viimasel kiiruskatsel oli Ogier vaheajas langenud Neuville'i taha 0,4 sekundiga, kuid katse lõpus suutis edestada belglast piisavalt, et kirjutada oma nimele 2,2 sekundiga rallivõit. Antud vahe on läbi aegade väikseim pika ajalooga Monte Carlo rallil. «Võit Montes oli midagi erilist. Viimasel kiiruskatsel sõitisme Thierryga võidu ja meil polnud aimugi, kas meil on tema vastu võimalust. Meie auto ei toiminud korralikult, meil oli probleeme. Vahed olid väga väiksed, aga meie võitlusvaim aitas meil selle ralli võita,» meenutas Ogier rallit. 	Sport	Postimees Sport	0	14
23. november 2019, 8:14	https://majandus24.postimees.ee/6832449/peakorter-maksumusega-pool-eesti-eelarvet	Postimees	Peakorter maksumusega pool Eesti eelarvet	Apple'i peahoone selle ehitamise ajal 2017. aasta jaanuaris. FOTO: NOAH BERGER/REUTERS Apple'i kaasasutaja, ikooni ja pikaajalise juhi Steve Jobsi viimane avalik esinemine polnud mitte nutitelefoni iPhone, tahvelarvuti iPad või mõne muu toote esitlemine, vaid Cupertino linnanõukogu ees. Cupertinos asub Apple peakorter juba alates 1977. aastast. Esinemine toimus 7. juunil 2011, kaks kuud enne tema haiguse tõttu tegevjuhi ameti mahapanemist ja neli kuud enne surma, kus ta tutvustas plaanitavat neljakorruselist Apple'i uut peakorterit pindalaga 2,8 miljonit ruutjalga (260 000 ruutmeetrit) ja 12 000 töötajale mõeldud peakorterit. 	Majandus	Tõnis Oja	0	0
23. november 2019, 8:10	https://sport.postimees.ee/6833143/glasgow-s-veerandfinaali-joudnud-kuuba-pusib-olumpiakursil	Postimees	Glasgow’s veerandfinaali jõudnud Kuuba püsib olümpiakursil	Kristin Kuuba. FOTO: Oleg Hartšenko/Eesti Sulgpalliliit Meelekindlust ja head võitlejanärvi näidanud Kristin Kuuba lisas reede õhtul oma olümpiareitingusse veel 700 punkti, kui alistas Glasgow’s peetaval Scottish Openil kaheksandikfinaalis kolmes geimis sakslanna Fabienne Deprezi. Päeva 2:0 võiduga Portugali esireketi Sofia Goncalvese üle alustanud Kuuba oli avageimis alguses rohkem tagaajaja, kuid teenis siis neli punkti järjest ja juhtis 8:6. Viigiseisult 10:10 pääses eestlanna punkti-paariga ette ning seisult 14:13 langesid kuus punkti jutti tema kasuks ning ta võitis avageimi 14 minutiga 21:15. Teise geimi algus oli tartlannale aga kui ootamatult saabunud õudusunenägu – vähem kui viie minutiga läks Deprez ette 10:2. Ehkki seejärel mäng taas tasakaalustus, sakslanna oma suurt edu enam käest ei andnud. Helgeimal hetkel jõudis Kuuba veel kolme punkti kaugusele (16:19), kuid geimi päästa ei õnnestunud. Deprez võitis 21:16 ning viigistas seisu. Kolmandas geimis tõestas Kuuba, et on suutnud teise geimi algusest õppust võtta. Maailma edetabelis 70. kohal paiknev sakslanna pääses küll seei kord 2:0 ette, kuid peagi juhtis juba Kuuba 8:4 ja 12:5. Ent Deprez ei tunnistanud end veel võidetuks. Ta tegi 6:0 spurdi, minnes korraks isegi 14:13 juhtima. Nüüd aga oli Kuuba kord oma võimsust näidata. Eesti esireketi eduseisul 19:14 suutis vastane veel paar punkti tagasi mängida, kuid 50 minutit kestnud kohtumise lõpetas Kuuba võidetud punkt seisuks 21:17. Laupäeval peetavas veerandfinaalis ootab Kuubat järjekordne kohtumine Aasia sulgpallikultuuriga, kui tema vastaseks on 22-aastane Taivani sulgpallur Shuo Yun Sung. Maailma edetabelis Kuubast veidi tagapool, 66. kohal, paiknev Sung jättis teises ringis pealtvaatajaks Glasgow’ turniiri teise asetuse Brittney Tami (Kanada), võites 21:19, 21:17. Vaid 165 cm pikkune Sun ja temast 11 sentimeetrit pikem Kuuba varem turniiridel vastamisi pole trehvanud. 	Sport	Postimees Sport	0	0
23. november 2019, 8:09	https://sobranna.postimees.ee/6831364/sobranna-nadalahoroskoop-lovi-umber-sumiseb-trobikond-austajaid-ambur-on-saatuse-pailaps	Postimees	SÕBRANNA NÄDALAHOROSKOOP. Lõvi ümber sumiseb trobikond austajaid, Ambur on saatuse pailaps	FOTO: Shutterstock Mida lubavad tähed sulle alanud perioodiks 23.-29. november 2019? Loe edasi, et teada saada! 	Sõbranna	Dagmar Lamp	0	0
23. november 2019, 8:03	https://kodustiil.postimees.ee/6832606/deemonbeebi-austraallanna-kahetseb-lapsemonitori-soetamist	Postimees	Deemonbeebi: austraallanna kahetseb lapsemonitori soetamist	Häll FOTO: Shutterstock Austraallanna Elise Bannister sai korraliku šoki osaliseks, kui ta öösel hetkeks pilgu beebimonitorile viskas. Värske ema ostis beebimonitori, et oma väikesel mudilasel silma peal hoida, vahendab today.com. Öösel monitori ekraani vaadates sai australlanna aga korraliku üllatuse osaliseks. «Kui ma öösel monitori ekraani tööle lülitasin, et vaadata, mis pisike Finn oma voodis teeb, vaatas ta mulle vastu jubedust tekitavate helendavate silmadega. See nägi välja nagu stseen mingist odavast õudukast,» naeris Bannister. «See oli hirmus ja samal ajal väga naljakas, seega otsustasin avanenud vaatepildist kiiresti pilti teha,» lisas Finni ema. Pildi otsustas Bannister üles laadida oma Twitteri kontole, et seda oma lähedastega jagada. Kuid austraallanna alahindas sotsiaalmeedia võimu. Tema postitus on levinud kulutulena üle maailma. Teisedki emad on hakanud Bannisteri postitusele lisama pilte oma õudutekitavatest beebidest. Kogu nalja kokku võttes ütles australlanna, et ilmselt ei olnud beebimonitori ost kõige targem otsus. We got a new video baby monitor and I think that was a mistake pic.twitter.com/Cu3Qwb0baJ 	Kodustiil	Madis Kartau	1	11
23. november 2019, 8:00	https://tarbija24.postimees.ee/6832574/pirita-joele-rajatakse-taas-valiujula	Postimees	Pirita jõele rajatakse taas väliujula	Vaade Pirita jõele. FOTO: Pirita linnaosa valitsus Järgmiseks suveks plaanitakse Pirita jõele rajada väliujula, kinnitas Pirita linnaosavalitsus pressiteates. Ujula pikkuseks on kavandatud 25 meetrit ning basseini siselaiuseks pisut üle seitsme meetri. Rajatise maksumus on umbes 80 000 eurot. «Järgmisel aastal kahekordistab Tallinn investeeringuid spordi ja vaba aja veetmise võimalustele ning põhjust rõõmustada on ka Pirita elanikel ja külalistel – ujumissõpradele avatakse suvel Pirita jõele väliujula,» sõnas Pirita linnaosa vanem Tõnis Liinat. Ujula täpne asukoht pole veel teada, kuid see peaks tulema jõele paadisilla ja Pirita silla vahele ning kuulub Pirita spordikeskuse kompleksi. «Pirita jõe osa, kuhu rajatakse väliujula, tuleb puhastada setetest ning kallas kõrkjatest ja võsast,» sõnas linnaosa vanem. Pirita jõele väliujula taasrajamiseks eeluseks on hästi toimiv Pirita spordikeskus, kus on olemas kõik vajalik ujumissõprade teenindamiseks – rõivavahetus- ja pesemisvõimalused, tualetid jm. «Loomulikult tuleb ujula rajamisega paigaldada rõivavahetuskabiine, prügikaste ja muud vajalikku ka vahetult ujula lähedale,» sõnas Pirita spordikeskuse juht Priit Aunroos ja tõdes, et alustada tuleb ikka jõe ja kalda korrastamisest. Väliujula Pirita jõel pole aga midagi enneolematut – jõel on varem olnud mitu ujulat ja vettehüppetorni. Pirita jõele rajatud ujulates on peetud erinevaid ujumisvõistlusi, ka rahvusvahelisi, ning püstitatud rekordeid. Esimesed ujumisvõistlused Eestis toimusid 1910. aastal just Pirita jõel. 	Tarbija	PM Tarbija	0	1
23. november 2019, 7:35	https://sport.postimees.ee/6833137/vigastusest-taastunud-neymar-aitas-psg-taas-voidule	Postimees	Vigastusest taastunud Neymar aitas PSG taas võidule	Neymar FOTO: CHINE NOUVELLE/SIPA/CHINE NOUVELLE/SIPA Paris Saint-Germaini jalgpallimeeskond teenis Prantsusmaa kõrgliigas järjekordse võidu. PSG kohtus kõrgliiga 14. vooru kohtumises Lillega. Kohumise saatus otsustati esimesel poolajal – 17. minutil viis Mauro Icardi PSG 1:0 kohtumist juhtima ning 31. minutil vormistas Angel Di Maria seisuks 2:0. Nii ka kohtumine lõppes. Oktoobris Brasiilia rahvuskoondist esindades reielihasele viga teinud Neymar oli nüüd taas pärast pikemat paus väljakul. Brasiillane sel korral oma nimele väravaid ega väravasööte ei saanud, 65. minutil vahetati ta välja Kylian Mbappe asemele. Ühtlasi kasvatas PSG edu Prantsusmaa kõrgliigas juba 11 punkti suuruseks teisel kohal oleva Marsielle' ees. Uuel nädalal kohtutakse aga Meistrite liigas Madridi Realiga. 	Sport	Postimees Sport	0	0
23. november 2019, 7:15	https://sobranna.postimees.ee/6827469/naiste-joudemonstratsioon	Postimees	Naiste jõudemonstratsioon	Olgu härrad ümber kuitahes võimukad, daam punases ei jää mitte kunagi teisejärguliseks. Melania Trump tunneb jõulisi moemänge hästi. FOTO: CARLOS BARRIA / REUTERS Naiseks olemise mõiste näib olevat lõplikult muutunud. Moevalikute järgi mõõtes – see on üks hirmuäratavalt tugev sugu. Kumb on siis tugevam? Aga on sel üldse tähtsust, kuni meil on kaks vinget vastaspoolt? Power-bitch ehk jõuline lirva on kõige kardetum karakter moelaval ja niisamuti elus. Naine, kes marsib kõrgete kontsade klõbinal karjäärikoridoridesse ning hõivab positsioonid, mida mehed seni oma pärusmaaks pidanud. Nähtus ilmus areenile 80ndatel ja siis jäi teiste trendide taustale. Jupikese aega on tugevam sugu saanud hinge tõmmata. Aga see on petlik kergendus. Power-bitch on tagasi ja paremini relvastatud kui iial varem. Moemaailma ja stiili järgi hinnates näib, et raskekahurvägi tormijooksuks on valmis pandud. Niisiis, hoidke alt! Pükskostüüm, mis teeb karjääri lausa kandja eest. Märka moeka pikkusega avaraid pükse ja terava joonega saapaid. Oksana Tandit FOTO: Dmitri Gerasmov Konkreetne ja kehtestav - suurema numbri kandjatel on selles mängus isegi eeliseid. Samoon. FOTO: Gerry Weber Kõrged kontsad on tagasi Kui sportlikud jalatsid esmakordselt kostüümide ja kleitide kõrval moelavadele kalpsasid, tundus see tohutu stiilitemp. Täna on see pigem norm. Noorte hulgas on hulgaliselt neid, kes kontsal kõndidagi ei oska. Nii et täna on tervikusse jõudu lisav ja uudsena mõjuv element hoopistükkis rõhutatult naiselik king või saabas - terava nina ja kõrge kontsaga, sageli pilkupüüdvas värvitoonis. Mantel kui stopptuli paneb end maksma ka kõige pimedamal ajal. FOTO: Gerry Weber Mida see tähendab? Et moesoosik on jalanõu, kus kandja teadlikult ohverdab paar kraadi mugavusest efektsema ja mõjusama tulemuse nimel. Jah, sa ei silka ringi sama kiirelt nagu tennistes, kuid mõõdetud sammul jõuab äkki kindlamaltki sihile? Ja miks mitte rõhutada oma julgust kohal olla, nähtav olla ning siluetti teravamaks keerata? Kõrge konts on kehtestav naiseliku jõu argument, mille vastu meestel on võimatu vaielda. 	Sõbranna	Kristina Herodes	0	0
23. november 2019, 6:00	https://heureka.postimees.ee/4319669/tana-ajaloos-23-11-lennuonnetus-hiiumaal-noudis-2-inimelu	Postimees	Täna ajaloos 23.11: lennuõnnetus Hiiumaal nõudis 2 inimelu	Lennukatastroof Hiiumaal. FOTO: Tiina Kõrtsini / Õhtuleht / Scanpix 2001 – Hiiumaal kukkus alla reisilennuk AN-28. Pardal olnud 14 reisijast ja kolmest meeskonnaliikmest hukkus kohe 1 reisija, 1 reisija sai surmavaid vigastusi. Pool tundi varem Tallinnast õhku tõusnud lennuki pardal viibis 17 inimest, nende hulgas kaks pilooti ja stjuardess. Hiiu maavanema Hannes Maaseli sõnul oli reisijate hulgas nii kohalikke elanikke kui ka saarele küllasõitnuid. Kärdlast 7-8 kilomeetrit kirdesse jäävast Soera talumuuseumist mõnisada meetrit eemal soisesse metsa kukkunud lennuk, mis sõitis ELK Lennuliinide egiidi all, oli sündmuskohal viibinute sõnul tõsiselt purustatud. 1901 – Konstantin Pätsi toimetamisel hakkas ilmuma ajaleht Teataja. 1906 – sündis luuletaja Betti Alver 1918 – Ajutise Valitsuse volinikud võtsid üle Tartu Ülikooli. 1918 – Eesti Ajutine Valitsus kuulutas Virumaal välja 4 aastakäigu mobilisatsiooni. 1936 – sündis kirjanik Mats Traat 1999 – suri luuletaja Arvi Siig 2001 – Hiiumaal kukkus alla reisilennuk AN-28. Pardal olnud 14 reisijast ja kolmest meeskonnaliikmest hukkus kohe 1 reisija, 1 reisija sai surmavaid vigastusi. 1248 – Rekonkista: kristlaste sõjavägi Kastiilia juhtimisel vallutas Sevilla. 1844 – Schleswig-Holstein iseseisvus Taanist. 1863 – Ameerika kodusõda: algas Chattanooga lahing. 1868 – Louis Ducos du Hauron leiutas värvifoto. 1869 – Šotimaal Dumbartonis lasti vette üks viimasena ehitatud klipreid, tänini säilinud Cutty Sark. 1889 – San Franciscos hakkas tööle esimene muusikaautomaat. 1938 – Soomes keelati isamaalise rahvaliikumise (IKL) tegevus. 1980 – maavärinates Lõuna-Itaalias hukkus ligikaudu 4800 inimest. 1990 – suri kirjanik Roald Dahl 	Heureka	Postimees	0	0
23. november 2019, 5:01	https://maailm.postimees.ee/6833128/prantsusmaal-moisteti-vangi-puhasodalastega-liitunud-naine	Postimees	Prantsusmaal mõisteti vangi pühasõdalastega liitunud naine	Pühasõdalaste naised kurdide valvatud Al-Holi laagris. FOTO: DELIL SOULEIMAN/AFP Prantsusmaal mõisteti reedel 14 aastat vanglakaristust naisele, kes reisis 2014. aastal koos lastega Süüriasse ja liitus seal äärmusrühmitusega Islamiriik (IS), teatasid kohtuvõimud ja kohalikud meediakanalid. Naine mõisteti süüdi terrorismis ja laste hülgamises. Naine reisis Süüriasse koos oma abikaasaga, kes seal tapeti. Lisaks naise enda kolmele lapsele oli neil kaasas ka abikaasa tütar varasemast suhtest. Kohtunike hinnangul osales naine islamistide kuritegelikes ja veristes ettevõtmistes teadlikult ja innuga. Naine vahistati Pariisi lennujaamas 2016. aastal, kui ta naasis oma lastega Prantsusmaale. Hukkunud abikaasa tütar jäi Süüriasse. Prokurör nimetas naist muu hulgas "vapustavalt egotsentriliseks inimeseks", kes ühelgi hetkel pole näidanud, et tal oleks mingisugunegi empaatiavõime. Meedia hinnangul näis naine kohtuotsust kuuldes vapustatuna. 	Maailm	STT-BNS	0	0
23. november 2019, 4:33	https://maailm.postimees.ee/6833127/mehhiko-politsei-otsib-roovitud-ajakirjanikku	Postimees	Mehhiko politsei otsib röövitud ajakirjanikku	Veracruzi julgeolekuteenistujad. FOTO: Felix Marquez/AP Mehhiko politsei otsib Veracruzi osariigis röövitud ajakirjanikku, edastasid reedel kohalikud meediakanalid ja sisejulgeolekuministeerium. Röövitud Carlos Guillermo García Hernández on väljaande El Clarin juhataja. Sisejulgeolekuministeeriumi info kohaselt rööviti Hernández tema kodust sadamalinnas Coatzacoalcos. Mehhiko on maailmas ajakirjanikele kõige ohtlikumate riikide esireas. Sel aastal on Mehhikos nende tööga seotud motiividel tapetud viis ajakirjanikku. 	Maailm	AP-BNS	0	0
23. november 2019, 3:50	https://maailm.postimees.ee/6833126/saksamaa-votab-vastu-islamiriigiga-liitunud-naise-ja-tema-lapsed	Postimees	Saksamaa võtab vastu Islamiriigiga liitunud naise ja tema lapsed	Pühasõdalaste naised ja lapsed Süürias asuvas Al-Holi laagris. FOTO: DELIL SOULEIMAN/AFP Saksamaa võtab vastu sunniitliku äärmusrühmituse Islamiriigiga liitunud naise ja tema lapsed, teatas reedel välisministeeriumi allikas. «Me võime kinnitada, et Süürias kinni peetud Saksamaa kodakondsusega naisel ja tema kolmel lapsel õnnetus pääseda Iraaki. Meie informatsiooni kohaselt reisivad nad sealt Saksamaale,» ütles välisministeeriumi ametnik uudisteagentuurile AFP. Välisministeerium ei edastanud džihaadipruudi isikuandmeid, kuid väljaande Spiegel info kohaselt on tegemist 30-aastase naisega, kelle nimeks Laura H. Saksa võimud võtsid kuu keskpaiku vahi alla kodumaale naasnud naise, kellele esitati süüdistus Islamiriigiga ühinemises pühasõdalasega abielludes. Kurdi väed pidasid naise selle aasta algul kinni ja teda hoiti Süüria kirdeosas asuvas Al-Holi laagris. Saksamaa politsei pidas umbes samal ajal kinni kolm arvatavat Islamiriigi võitlejat, keda kahtlustatakse terrorirünnaku ettevalmistamises. Maini-äärsest Offenbachist pärit mehed võeti kinni haarangu käigus, milles osales 170 politseinikku. 	Maailm	AP-AFP-BNS	0	0
23. november 2019, 3:11	https://maailm.postimees.ee/6833112/trumpi-tagandamisjuurdlus-toi-hulga-vaieldamatuid-toendeid-kuid	Postimees	Trumpi tagandamisjuurdlus tõi hulga vaieldamatuid tõendeid, kuid ...	Alexander Vindman kongressi luurekomitee ees. FOTO: Zumapress/Scanpix Kaks nädalat kestnud president Donald Trumpi tagandamisjuurdluse kuulamised USA kongressi esindajatekojas on jätnud sõelale terve mäe tõendeid, mida ei ole võimalik vaidlustada. Selgeks on saanud, et Trump andis valitsusametnikele käsu teha tema ihuadvokaadi Rudy Giulianiga koostööd Ühendriikide julgeolekuabist sõltuva Ukraina asjus. Vabariiklasest president survestas Ukrainat uurima tema kodust poliitilist vastast Joe Bidenit. Nii USA kui ka Ukraina ametiisikud kartsid, et Trump külmutab Kiievile lubatud hädavajaliku sõjalise abi, kui juurdluse alustamisest ei teatata. Neid fakte kinnitas kümmekond tunnistajat, peamiselt karjääriametnikud, kes on töötanud nii demokraatide kui ka vabariiklaste valitsustes. Nad esitasid oma väidete kinnituseks e-kirju, tekstisõnumeid ja märkmeid. Televisiooni vahendusel kõigi ameeriklasteni jõudnud tunnistused maalisid presidendist pildi kui inimesest, kes püüab kasutada ametist tulenevat võimu, et sundida välisriigi valitsust talle poliitilist kasu toovaid samme astuma. Sellest piisab, et paljud demokraadid oleksid valmis veel enne aasta lõppu Trumpi tagandamishääletuse läbi viima. Ükski tunnistaja ei suutnud aga tõestada, et Trump seadis 400 miljoni dollari suuruse sõjalise abi saamise otseseks tingimuseks Bideni uurimise väljakuulutamise. Mitmed vabariiklased on öelnud, et isegi kui see tingimus oleks esitatud, ei piisaks sellest Trumpi tagandamise ja presidendiametist kõrvaldamise toetamiseks. Selle otsese seoseta võib Trump aga arvestada oma erakonna tugeva toetusega. «Ma ei kuulnud tõendeid, et president oleks toime pannud äraostmise või väljapressimise,» ütles Texase vabariiklane Will Hurd. Ta tõdes, et Trumpi tegevus on küll kohatu, kuid mitte tagandamist väärt. Demokraadid seisavad nüüd silmitsi esindajatekoja hääletusega, kus hääled jagunevad parteijoont mööda kaheks. See peegeldab ka ameeriklaste avalikku arvamust. Demokraatidel tuleb nüüd otsustada, kas alustada seniste tõendite põhjal tagandamisprotseduure või üritada kutsuda välja veel tunnistajaid, kes võiksid Trumpi süü kohta otsesemaid tõendeid tuua. Ametnikke, kes vajalikke lünki täita võivad, tõepoolest leidub. Demokraadid on tunnistajapinki kutsunud Valge Maja personaliülema Mick Mulvaney ja endise julgeolekunõuniku John Boltoni, kes on Trumpiga tunde koos veetnud ja kelle nimed on teiste ametnike tunnistustest korduvalt läbi jooksnud. Neljapäeval ütles Valge Maja endine julgeolekuametnik Fiona Hill tunnistust andes: «Neil, kellel on kongressi hinnangul olulist infot, on õiguslik ja moraalne kohustus seda jagada.» Siiski on ebatõenäoline, et Bolton või Mulvaney kongressile midagi räägivad. Mõlemad on pöördunud kohtu poole küsimusega, kas neil on kohustus tunnistada. Esindajatekoja spiiker Nancy Pelosi ütles neljapäeval, et ei taha tagandamisjuurdlust kohtu armust sõltuvaks teha. Paljudele demokraatidele see sobib, sest nende sõnul on tagandamiseks vajalik lävend viimasel kahel nädalal esitatud tõenditega ületatud. Diplomaadid ja julgeolekuametnikud on tunnistanud, et nad väljendasid korduvalt muret valitsuse asjaajamise pärast Ukrainaga. Nad kirjeldasid jõupingutusi aidata tõsta Kiievi liidrite mainet Trumpi silmis, et sõjalise abi andmine kindlustada. Ameerika tippdiplomaat Kiievis William Taylor kirjeldas sõjalist abi Venemaaga sõdivate Ukraina sõdurite jaoks elu ja surma küsimusena. Võimalus, et Trumpi valitsus hülgab Ameerika partnerid, tekitas temas sügavat muret. Valge Maja Ukraina nõunik kolonelleitnant Alexander Vindman, kes oli kongressi ees medaleid täis mundris, ütles, et oli šokis, kui kuulis tagandamisjuurdluse käivitanud 25. juuli Trumpi-Zelenskõi telefonivestlusest, milles Trump palus Ukraina presidendil Bidenit uurida. Vindman, kelle pere põgenes Ukrainast, kui ta oli kolmeaastane, pidi end kaitsma ka Trumpi liitlaste süüdistuste eest, et tal on huvide konflikt. USA Euroopa Liidu suursaadiku Gordon Sondlandi sõnul polnud Ukrainalt juurdluste alustamise nõudmine valitsuses mingi saladus. «Kõik teadsid sellest,» ütles ta. Demokraadid proovivad tulevatel päevadel nii vabariiklasi kui ka rahvast veenda selles, et tagandamisjuurdlus ei puuduta ainult Trumpi tulevikku, vaid seda, mida ameeriklased oma presidendilt ootama peaksid. 	Maailm	AFP/BNS	4	5
23. november 2019, 2:57	https://maailm.postimees.ee/6833125/colombia-pealinnas-kehtestati-oine-liikumiskeeld	Postimees	Colombia pealinnas kehtestati öine liikumiskeeld	Meeleavaldajad Bolivari väljakul. FOTO: Ivan Valencia/AP Colombia pealinna Bogota linnapea Enrique Penalosa teatas reedesel pressikonverentsil, et kolmes linnajaos on seoses rüüstamiste ja vägivallaga kehtestatud öine liikumiskeeld. "Liikumiskeeld Bosa, Kennedy ja Ciudad Bolivari linnajagudes hakkab kehtima kell 20.00 kohaliku aja järgi," täpsustas linnapea. Penalosa teatas veidi hiljem liikumiskeelu laienemisest kogu linnale. "Kell 21.00 hakkab liikumiskeeld kehtima kogu linnas. Keeld saab läbi kell 06.00 laupäeva hommikul," sõnas linnapea. Colombia president Ivan Duque kutsus reedel pärast valitsusvastaseid massimeeleavaldusi rahvast üles dialoogile. "Järgmisest nädalast alates algatan ma rahvusliku dialoogi eesmärgiga sotsiaalpoliitika ebakohtade kõrvaldamine ning sellealase kesk- ja pikaaegse visiooni leidmine," sõnas riigipea. Bogotas jätkusid reedel rahutused ja vägivallapuhangud. 	Maailm	AFP-STT-BNS	0	0
23. november 2019, 1:35	https://maailm.postimees.ee/6833122/usa-kehtestas-iraani-ministrile-sanktsioonid-seoses-netipiirangutega	Postimees	USA kehtestas Iraani ministrile sanktsioonid seoses netipiirangutega	Mohammad Javad Azari Jahromi. FOTO: Vahid Salemi/AP USA rahandusministeerium teatas reedel, et kehtestas seoses internetipiirangutega sanktsioonid Iraani informatsiooni- ja kommunikatsiooniministrile Mohammad Javad Azari Jahromile. «Me kehtestame sanktsioonid Iraani ministrile seoses internetile ligipääsu piiramisega, mille seas ka populaarsed suhtlusrakendused, mis aitavad kümnetel miljonitel iraanlastel pidada ühendust ülejäänud maailmaga,» ütles rahandusminister Steven Mnuchin. «Iraani liidrid teavad, et vaba ja avatud internet paljastab nende ebaseaduslikkuse ning seega tsenseerivad nad internetti režiimivastaste protestide mahasurumiseks,» lisas Mnuchin. USA president Donald Trump süüdistas neljapäeval Iraani valitsust internetile ligipääsu sulgemises põhjusel, et Teheran üritab varjata surma ja tragöödiat tänavameeleavaldustel. «Iraan on muutunud niivõrd ebastabiilseks, et režiim pani kogu oma internetisüsteemi seisma, et rahvas ei saaks rääkida riigis toimuvast tohutust vägivallast,» teatas Trump suhtlusvõrgustikus Twitter. «Nad ei taha mingit läbipaistvust, arvates, et maailm ei saa teada surmast ja tragöödiast, mida Iraani režiim põhjustab,» lisas president. Iraani valitsus teatas teisipäeval, et lubab taas ligipääsu internetile, kui ollakse kindlad, et seda ei kuritarvitata seoses vägivaldsete meeleavaldustega. Islamivabariigis on internetikasutamine olnud blokeeritud pärast kütusehinna tõstmise järel puhkenud rahutusi. Meeleavaldused puhkesid pärast teadaannet, et bensiini hind tõuseb kuni 200 protsendi võrra. 	Maailm	AFP-STT-BNS	0	0
23. november 2019, 0:40	https://majandus24.postimees.ee/6833113/usa-tahtsamad-aktsiaturud-liikusid-plussi	Postimees	USA tähtsamad aktsiaturud liikusid plussi	New Yorgi rahabörs. FOTO: Guo Peiran / imago images / Xinhua USA tähtsamad aktsiaturud liikusid reedel plussi. Tööstusindeks Dow Jones kerkis 0,4 protsenti 27 875,62 punktile. S&P 500 tõusis 0,2 protsenti ja sulgus tasemel 3110,29 punkti. Tehnoloogiaindeks Nasdaq kerkis 0,2 protsenti 8519,88 punktini. Washington ja Peking on osalisele kaubandusleppele väga lähedal, aga Ühendriigid selle allkirjastamisega ei kiirusta, ütles reedel USA president Donald Trump. Mõni tund varem ütles Hiina president Xi Jinping, et Hiina tahab lepet, kuid ei karda vajadusel ka Ühendriikidega kaubandussõjas olla. 	Majandus	AFP/BNS	0	0
23. november 2019, 0:30	https://sport.postimees.ee/6833121/hispaania-gigandid-tegid-euroliigas-puhta-too	Postimees	Hispaania gigandid tegid Euroliigas puhta töö	Bayerni ja Panathinaikose vaheline Euroliiga kohtumine. FOTO: kolbert-press/Christian Kolbert via www.imago-images.de/imago images/kolbert-press Eile õhtul peeti korvpalli Euroliigas järjekordne mängudevoor, kus Ateena Panathinaikos, Madridi Real, Istanbuli Fenerbahce, Baskonia ja Barcelona teenisid võidulisa. Hispaania pealinnas Madridis kohtusid viimase kahe Euroliiga hooaja meistrid Real ja Moskva CSKA, millest väljusid võitjatena hispaanlased, kes alistasid Venemaa ametivennad tulemusega 97:81. Reali parimaks kerkis kaksikduubli skoorinud Gabriel Deck, 24-aastane argentiinlane abistas meeskonda 17 punkti ning 11 lauapalliga. Tema kaasmaalane Facundo Campazzo viskas 18 silma ja jagas kuus resultatiivset söötu. Venemaa tipptiimi ässaks tõusis sakslane Johannes Voigtmann, kelle arvele kanti 20 punkti Teine matadooride kodumaa suurklubi Barcelona võitis koduväljakul Tel Avivi Maccabit 96:73 ja tõusis liidri Istanbuli Anadolu Efesi kõrvale. Nikola Mirotic kogus 27 minutiga 25 punkti ning 14 lauapalli. Cory Higgins viskas Kataloonia hiidude eest 15 silma. Päeva teised vastasseisud: Müncheni Bayern – Panathinaikos 75:87 ASVEL Villeurbanne – Fenerbahce 71:88 Saski Baskonia – BC Zenit 70:60 Tabeliseis: FOTO: euroleague.net 	Sport	Postimees Sport	0	0
23. november 2019, 0:23	https://saartehaal.postimees.ee/6832936/meie-aasta-saaremaal-seal-ta-on-poide-tuhi-tuhi-tuhi	Postimees	Meie aasta Saaremaal: Seal ta on, Pöide. Tühi, tühi, tühi Vaata ka videot!	FOTO: Maanus Masing / Saarte Hääl November. Pöide kandi külatänavatel ulub vaid tuul. Kellegagi pole rääkida. Ja siis satud sa äkki kuulma lugusid, millest võiks vändata filmi. Märke inimestest on Kahutsi kandis leitud ammu. Maalinnalt on välja tulnud nelja tuhande aasta vanuseid esemeid. Nüüd tundub küla kui välja surnud. Elust annab märku vaid külatänava kaugemal serval majade vahelt tõusev suits. “Maareform käib,” naerab Aleksander Õun lõkkesuitsus. Pendu õuelt oleks kui torm üle käinud. Mitte üht puud pole enam püsti. Kesk õue suitseb tulipunaselt hõõguv lõke, kuhu oleks otsekui mõni väiksem meteoriit maandunud. 	Saarte Hääl	Raul Vinni	0	10
23. november 2019, 0:00	https://jarvateataja.postimees.ee/6832568/ebaonn-lopetas-kutusevarguseks-kohandatud-auto-soidud	Postimees	Ebaõnn lõpetas kütusevarguseks kohandatud auto sõidud	Paide politseimaja sisehoovi pargitud väikekaubik Peugeot Partner näeb välja nagu üks neist tuhandetest tööautodest, mis Eesti teedel vuravad. Nii tundub siiski vaid esmapilgul, sest valgustkarvateks tegudeks kohandatud auto peabki jääma märkamatuks. Autona veidi kulunud ja pisut väsinud. Kahekohaline korrastamata salong, külgmiste klaasideta kaubaosa, tumendatud klaasidega tagauksed, numbrimärkideta esi- ja tagaosa – see luitunud punast värvi auto on tõesti silmatorkamatu. Valearvestused vedasid alt 	Järva Teataja	Kuido Saarpuu	0	146
22. november 2019, 23:34	https://maailm.postimees.ee/6833110/lati-keelustas-uheksa-venemaa-telekanalit	Postimees	Läti keelustas üheksa Venemaa telekanalit	Riia vaade. FOTO: LIAA Läti meedia järelevalvenõukogu teatas reedel, et keelustas üheksa Venemaa telekanalit seoses Euroopa Liidu kehtestatud sanktsioonidega nende kaasomanikule Juri Kovaltšukile. EL kandis Kremli sidemetega miljardärist pankuri musta nimekirja 2014. aastal seoses Krimmi hõivamisega. Nõukogu liikme Ivars Abolinsi sõnul kehtib eetrikeeld, kuni Brüssel eemaldab Kovaltšuki sanktsioonide nimekirjast. Keelustatud kanalite seas on mitu venekeelset filmi- ja meelelahutuskanalit, mis on populaarsed Lätis elavate venelaste seas. 	Maailm	AFP / BNS	0	200
22. november 2019, 23:05	https://ilmajaam.postimees.ee/6833107/lahipaevad-toovad-paikselisema-ilma-ja-miinuskraadid	Postimees	Lähipäevad toovad päikselisema ilma ja miinuskraadid	Pilved ja päike. FOTO: Volker Riechert/PantherMedia / Volker Riechert Lähipäevil on ees ootamas päikeselised ilmad, samas toob vähese pilvisusega taevas kaasa ka miinuskraadid, prognoosib ilmateenistus. Pühapäeva öösel on vähese ja vahelduva pilvisusega sajuta ilm. Puhub kagu- ja idatuul 2-8, öö hakul saartel puhanguti kuni 12 m/s. Õhutemperatuur on vahemikus -3 kuni -8 kraadi, kohati tuleb -10 kraadi, saarte rannikul on aga kohati oodata kuni 2 kraadi sooja. Päeval on vähese ja vahelduva pilvisusega ilm. Lõuna-Eestis on pilvisem ja kohati võib vähest lund sadada. Puhub kagu- ja idatuul 2-8 m/s. Õhutemperatuur on vahemikus -4 kuni +1 kraadi. Esmaspäeva öösel on pilves selgimistega olulise sajuta ilm. Puhub kagu- ja lõunatuul 2-8 m/s. Õhutemperatuur on vahemikus -2 kuni -7 kraadi, saarte rannikul tuleb kuni +2 kraadi. Päeval on pilves selgimistega olulise sajuta ilm. Puhub kagu- ja lõunatuul 2-8 m/s. Õhutemperatuur on vahemikus -2 kuni +3 kraadi. Teisipäeval on pilves selgimistega olulise sajuta ilm. Puhub lõunakaare tuul 3-8, rannikul puhanguti 12 m/s. Õhutemperatuur on vahemikus -2 kuni -6 kraadi, Lääne-Eestis -2 kuni +2 kraadi. Päeval on pilves selgimistega olulise sajuta ilm. Puhub lõunakaare tuul 3-8, rannikul puhanguti 12 m/s. Õhutemperatuur on vahemikus -2 kuni +2 kraadi. 	Ilmajaam	BNS	0	0
22. november 2019, 22:42	https://maailm.postimees.ee/6833102/usa-tervitas-louna-korea-otsust-luureinfo-jagamise-osas-jaapaniga	Postimees	USA tervitas Lõuna-Korea otsust luureinfo jagamise osas Jaapaniga	Donald Trump. FOTO: JONATHAN ERNST/Reuters/Scanpix Baltics USA väljendas reedel heameelt seoses Lõuna-Korea otsusega, millega pikendatakse Jaapaniga sõlmitud sõjalise luureinfo jagamise lepet GSOMIA. USA välisministeerium kutsus ühtlasi mõlemaid liitlasi üles erimeelsustele püsivat lahendust leidma. «See otsus saadab positiivse sõnumi, et liitlased saavad tahtmise korral vaidlused lahendada,» ütles välisministeeriumi eestkõneleja. USA kaitseminister Mark Esper rõhutas möödunud nädalal Soulis, et GSOMIA on oluline vahend, millega Lõuna-Korea, Ühendriigid ja Jaapan jagavad tõhusalt ja aegsasti teavet, eriti sõja ajal. Soul ja Tokyo on Ühendriikide olulised liitlased, ent nende suhteid varjutab Jaapani 35 aastat kestnud jõhker koloniaalvõim Korea poolsaarel läinud sajandi esimesel poolel. Sellest ajendatud kaubandussõda on viinud kahe riigi suhted tõsisesse kriisi. 2016. aastal allkirjastatud GSOMIA võimaldab Lõuna-Koreal ja Jaapanil jagada muu hulgas ka luureandmeid Põhja-Korea tuuma- ja raketiprogrammide kohta. 	Maailm	BNS	0	0
22. november 2019, 22:30	https://sport.postimees.ee/6833101/aasta-kergejoustiklasteks-valiti-ksenija-balta-ja-magnus-kirt	Postimees	Aasta kergejõustiklasteks valiti Ksenija Balta ja Magnus Kirt	Eesti parimad kergejõustiklased. FOTO: Marko Mumm/EKJL Eesti Kergejõustikuliit kuulutas «Eesti Kergejõustikuauhinnad 2019» galaõhtul välja aasta parimad sportlased. Aasta kergejõustiklasteks valiti sarnaselt eelmisele aastale kaugushüppaja Ksenija Balta ja odaviskaja Magnus Kirt. Ksenija Balta (treener Andrei Nazarov) saavutas võistkondlikul EMil esikoha tulemusega 6.52, Eesti meistrivõistlustele Doha MMi normi püüdma läinud Balta saavutas meistritiitli 6.53ga. «Ma väga tänan neid, kes minu poolt hääletasid, mulle anti justkui krediiti ja ma tahan uuel aastal tõestada, et väärin seda. See aasta oli väga tihe rebimine ja kõik naised olid ühtlaselt tublid. Tulevikule mõeldes, siis soovin Tokyos teha samaväärse etteaste nagu Rios, olümpial võistlemine on midagi erilist,» ütles Balta. Magnus Kirdil (treenerid Indrek Tustit ja Marek Vister) jääb selja taha üliedukas aasta. Ta uuendas kahel korral Eesti rekordit, viies selle juunis 90.61ni. Väga stabiilse hooaja säravaimaks saavutuseks jääb Doha maailmameistrivõistluste hõbemedal, lisaks triumfeeris Kirt Teemantliiga finaaletapil. Kõrgeid kohti lisandus veel mitmetelt erinevatelt rahvusahelistelt võistlustelt – teiste seas esikoht võistkondlikultt EMilt ja teine koht Euroopa – USA matšilt. Kirt ei saanud täna auhinda vastu võtma tulla, sest viibib õlavigastuse tõttu Prantsusmaal taastusravil. «On suurepärane tunne, kui sinu tegemised lähevad korda fännidele, toetajatele ja kergejõustiku sees olevatele inimestele, suur tänu teile selle eest! Oli äärmiselt edukas aasta, suutsime täita peaaegu kõik eesmärgid, mis hooajaks panime. Vaid MMi osas jäi ehk i-le punkt panemata, aga see on see, millele tagasi enam vaadata ei tohiks. Kõik see ei oleks võimalik ilma treeneriteta – Marek ja Indrek, nemad on need, kes selle asja välja mõtlevad, mina olen see, kes paneb sellesse energia sisse. Kindlasti tasub ära märkida Heiko Väät, kes on meid tehnika osas nõustanud ja muidugi kõik toetajad: Kergejõustukuliit, mänedžerid Aivar Karotamm ja Liina Tšernov, minu isiklikud toetajad, kes on mind juba 2014. aastast toetanud,» sõnas Kirt oma tänuavalduses video vahendusel. Eesti Kergejõustikuliidu president Erich Teigamägi meenutas edukat aastat. «Oli saavutusterohke tiitlivõistluste aasta. Suvine hooaeg täitis pea kõik ootused – Superliiga võit, mitmevõistluse EMi võit, noorte tiitlivõistlustelt tõid medalid Gedly Tugi ja Johannes Erm. Kirsiks tordil oli Doha MMi kaks hõbemedalit. Tänan kõiki, kellega oleme seda teekonda koos käinud,» rääkis Teigamägi. Aasta treener 2019 nimetuse teenisid kõigi parimateks valitud sportlaste treenerid. Aasta parimad kergejõustiklased selgusid hääletamise teel, millest võtsid osa Eesti Kergejõustikuliidu liikmesklubid, spordiajakirjanikud, kergejõustikutreenerid ja fännid. U14 ja U16 vanuse parimad valis Eesti Kergejõustikuliidu Noortespordi komisjon. Aasta kergejõustiklased ja treenerid: Aasta naiskergejõustiklane: kaugushüppaja Ksenija Balta (treener Andrei Nazarov) Aasta meeskergejõustiklane: odaviskaja Magnus Kirt (treenerid Indrek Tustit ja Marek Vister) U23 vanuseklassi aasta kergejõustiklased: mitmevõistleja Johannes Erm (treener Petros Kyprianou) ja mitmevõistleja Margit Kalk (treener Anti Veermaa) U20 vanuseklassi aasta kergejõustiklased: odaviskaja Gedly Tugi (treener Mikk-Mihkel Arro) ja teivashüppaja Eerik Haamer (treener Jarko Koort) U18 vanuseklassi aasta kergejõustiklased: käija Jekaterina Mirotvortseva (treener Jevgeni Terentjev) ja 800 m jooksja Kristian Otlot (treener Urmas Põldre) U16 vanuseklassi aasta kergejõustiklased: Elisabeth Pihela (treenerid Heiko Väät ja Sven Andresoo) ja Valter Eric Viisel (treener Mati Uusmaa) U14 vanuseklassi aasta kergejõustiklased: Katarina Verst (treener Harry Lemberg) ja Karl Kristjan Pohlak (treener Kädy Tänav (Tänak)) Parim täiskasvanute klubi: Tartu Ülikooli Akadeemiline Spordiklubi Parim U23 klubi: Tartu Spordiselts Kalev Parim U20 klubi: Audentese Spordiklubi Parim U18 klubi: Audentese Spordiklubi Parim U16 klubi: Audentese Spordiklubi Parim U14 klubi: Spordiklubi Elite Sport Aasta sooritaja: Maicel Uibo Aasta kergejõustikuveteranid: Nora Kutti ja Anton Laus Aasta kohtunik: Margus Randaru Aasta noorkohtunik: Andi Nõmmela 	Sport	Postimees Sport	0	160
22. november 2019, 22:27	https://maailm.postimees.ee/6833100/kreeka-peaminister-sarjas-eli-migrandilaste-teemal	Postimees	Kreeka peaminister sarjas ELi migrandilaste teemal	Väike põgenik. FOTO: Lefteris Pitarakis / AP / Scanpix Kreekal ei õnnestunud veenda teisi Euroopa Liidu riike vastu võtma umbes 3000 saatjata alaealist migranti, ütles reedel peaminister, sarjates blokki solidaarsuse puudumise eest. «Me püüdsime saavutada kokkulepet teiste ELi riikidega, öeldes, et jumala pärast, me räägime 3000 lapsest. Kas neid ei saaks jagada 27 riigi vahel nii, et Euroopa näitaks üles solidaarsust,» lausus Kyriákos Mitsotákis parlamendis. «Kahjuks pean ütlema, et reaktsioon ei olnud positiivne ja see ei näita Euroopat heas valguses,» ütles ta, lisades, et umbes 4000 alaealist elab sobimatutes tingimustes. 	Maailm	AFP / BNS	0	0
22. november 2019, 22:25	https://lemmik.postimees.ee/6831417/paevakapp-ukssilm-justusel-pole-kunagi-oma-kodu-olnud	Postimees	Päevakäpp: ükssilm Justusel pole kunagi oma kodu olnud	Justus FOTO: MTÜ Kasside Turvakodu «Oi, mis see siin on? Pehme pesa? Vau, ma pole kunagi midagi nii pehmet tundnud! Hõõrun natuke siia vastu, keerutan ja pöörlen. Oiiii, milline rõõm,» mõtleb tõenäoliselt kass Justus. «Ja täis söögikausid - njämm! Ma pole kunagi seda kogenud, et toidukausid võiksid isetäituvad olla.» «Ja need kahejalgsed... Muudkui käivad mul järel ja räägivad minuga titahäälel ja ütlevad, et nüüd on kõik hästi. Kas nad päriselt räägivad minuga? Nad tõesti märkavad mind? Küll see elu turvakodus on ikka imelik. Saabusin siia maikuu keskel ning alates sellest ajast on mind tähelepanuga üle külvatud. Esimese asjana viidi mind arstile, mu haige silm opereeriti ära ning ma sain kõik vajalikud terviseprotseduurid. Kui ma päris aus olen, siis ma pole end kunagi varem nii tervena tundnud. Nagu purikas kohe! Veidi teeb mind veel ärevaks inimeste tähelepanu. Tänaval olin ju harjunud, et enamasti mind «kõss-kõss» hüüdes minema aeti, aga siin muudkui tahetakse minuga jutustada ja räägitakse, kui ilus ma olen. Mina? Ühesilmne hall triibik? See on küll esmakordne! Kuigi hinges on veel ebakindlus, siis vaikselt tekib ka minu südamesse lootus, et äkki võiks ka minul siin maailmas päris oma kodu olla? See kõlab küll nii ebareaalselt - minul ja oma kodu. Kui sina sooviksid mulle päriskodu pakkuda, siis kirjuta mulle aadressile info@kassideturvakodu.ee.» 	Lemmik	Kelli Põlendik	0	1
22. november 2019, 22:22	https://maailm.postimees.ee/6833097/prantsusmaal-saadeti-mitme-inimese-tapmise-eest-vangi-kaks-meest	Postimees	Prantsusmaal saadeti mitme inimese tapmise eest vangi kaks meest	Trellid. Pilt on illustratiivne. FOTO: Mihkel Maripuu Prantsuse kohus mõistis reedel kahele mehele kolme eaka inimese tapmise eest 2017. aastal pikad vanglakaristused. Allieri departemangu kohus mõistis 20- ja 21-aastase mehe süüdi mõrvades «piinaval ja barbaarsel» viisil. Nende ohvriteks olid Ginette ja Massimo Degl'Innocenti vanuses 85 ja 71 eluaastat ning Jeannine Ponce, kes oli 74 aastat vana. Mõrvad avastati märtsis 2017. Ühele süüdimõistetule määrati eluaegne vangistus ja teisele 30 aastat vangistust, mis on tema puhul maksimaalne karistus, kuna ta oli kuriteo sooritamise hetkel alaealine, teatas kohus. Samuti mõisteti nad süüdi ühe noore naise grupivägistamises samal ööl, kui üks ohvreist tapeti. Süüalused tunnistasid ennast süüdi ja väitsid, et olid kuritegude sooritamise ajal purjus ning uimastite mõju all. Nende eesmärgiks oli nende enda sõnul kolmelt eakalt ohvrilt raha varastamine. Tapetuilt, kes elasid tagasihoidlikes tingimustes, oli aga võetud kõigest paar eurot. 	Maailm	BNS	0	0
22. november 2019, 22:00	https://poliitika.postimees.ee/6833094/padar-lemetti-vabastamise-soov-naib-kattemaksuna	Postimees	Padar: Lemetti vabastamise soov näib kättemaksuna	Ivari Padar. FOTO: Arvo Meeks / Lõuna-Eesti Postimees Maaeluminister Mart Järvik (EKRE) ütles neljapäeval, et kui esmaspäeval peaks toimuma valitsuse erakorraline istung, siis tuleb tõenäoliselt kõne alla kantsler Illar Lemetti vabastamine. Opositiooni kuuluv endine mitmekordne põllumajandusminister Ivari Padar (SDE) näeb selles kättemaksu. «Eks ta jätab sellise kättemaksmise mulje. Ilmselgelt Illar Lemetti, keda ma isiklikult tean ligi 19 aastat, on väga arukas, väga tark riigiametnik. Ta on käitunud tänases situatsioonis, mille minister Mart Järvik on kokku keeranud, ausalt nii, nagu on riigiametnikule kohane,» vahendab ERR-i uudisteportaal «Aktuaalset kaamerat». Padari sõnul näitaks Lemetti lahtilaskmine riigiametnikele, et esmatähtis ei ole riigi teenimine, vaid poliitiliste ja eraambitsioonide täitmine. 	Poliitika	Sven Randlaid	0	4
22. november 2019, 21:36	https://www.postimees.ee/6833077/alustame-puhtalt-lehelt-haabneeme-kooli-hoolekogu-esimees-selgitab-konflikti-vallaga	Postimees	«Alustame puhtalt lehelt»: Haabneeme kooli hoolekogu esimees selgitab konflikti vallaga	Haabneeme kooli hoolekogu esimees Antoon van Rems. FOTO: Sander Ilvest Täna andis Viimsi vallavanemale üle oma tagasiastumispalve abivallavanem Georg Aher. Haabneeme kooli hoolekogu esimehe sõnul on oluliselt lihtsam alustada puhtalt lehelt vallaga, kui abivallavanema kohal on uus inimene. Haabneeme kooli hoolekogu esimees Antoon van Rens ütles, et otseselt polnud Viimsi vallavalitsusega kokkulepet, et abivallavanem Georg Aher, kelle haldusalasse kuulub kool, peaks ametist taanduma. «Me (koolipere ja vallavalitsus- toim.) leppisime kokku, et alustame puhtalt lehelt ning kõik osapooled annavad endast parima, et taastada häid suhteid ja usaldust,» lausus van Rens. Viimsi vallavalitsus ütles teisipäeval erakorraliselt üles Haabneeme kooli juhi Sirje Toomla töölepingu, põhjendades seda koolis aset leidnud süsteemsete väärkohtlemise juhtumitega. Kogu Haabneeme koolipere leidis toona, et see on valla kius, kuna direktor leidis lahenduse väärkohtlemise juhtumile. Kolmapäeval said vald ja koolipere kokku ning neljapäeval taastas vallavanem Laine Randjärv töölepingu direktor Sirje Toomlaga. «Vald on Sirje Toomla suhtes käitunud ebaõiglaselt ja eriti veel kiirustades,» ütles van Rens ja lisas, et kooli poolt saadetud dokumendid, milles olid vallandatud vägivaldse õpetaja kohta faktid lisatud, oli vald teisiti mõistnud. Van Rens ütles, et vald oleks toona võinud koolil täpsustusi küsida. Sellest tekkis ka arusaamatus. «Kui arusaamatus on tekkinud, siis tuleks koos maha istuda ja arutada. Parandame oma vead ära ning liigume edasi,» selgitas ta. «Järgmisel päeval näeme aga raadios või lehes midagi muud.» Haabneeme koolis õpib üle 660 õpilase, kuid kool on ehitatud 504 õpilasele, siis direktor ja koolipere on soovinud vallalt saada lisa ruume ning vallaga hakati teemat arutama. «Kogu suhtlus läks ka läbi Georg Aheri ja sealt ei tulnud meile mingit vastust,» lausus hoolekogu esimees. Ühel hetkel hakkas kool ise lahendusi otsima, mida oli kaks: vana raamatukogumaja ja klassimoodulid. Valla pakutud Viimsi muusikakool ei sobinud, kuna see asub koolimajast endast liiga kaugel ja toitlustust on keeruline sinna viia või, et lapsed peaksid pika maa maha kõndima, et siis lõunat saada. Raamatukogus said nad ruume vaadata, sellega aitas neid hoopis teine abivallavanem, kuid sealses konstruktsioonis on viga sees. «Kuna meile ei tulnud aktiivset vastukaja, siis viimase valiku puhul võtsime ise pakkumised,» selgitas van Rens klassimoodulite ettepanekut vallale. Koos pakkumistega saatsid nad klassimoodulite võimaluse valda. Küsimusele, kas nii läks kiiremini, vastas hoolekogu esimees, et ei läinud. Inimesed tõstsid valla ignorantsuse pärast sotsiaalmeedias kisa. «Ütleme nii, et toimunud koosolekud on suuresti saanud meie initsiatiivil,» selgitas van Rens. Laine Randjärv pakkus pärast sotsiaalmeedia kisa välja kuupäeva, millal nad siis ka kohtusid. Antoon van Rens selgitas, et vald pakkus siis välja ruumipuuduse lahenduseks välja muusikakooli, koolipere selgitas vallavanemale, miks see ei sobi. «Siis ta heitis meile ette, et miks me ei ole tegelenud valla ettepanekuga,» ütles van Rens ja lisas, et Randjärv väitis ka koosolekul, et vald on pakkunud kolme varianti, milleks olid muusikakool, raamatukogu ja Kaluri tee 5 maja. Kohe pärast öeldut parandas Randjärv, et raamatukogu variant ei sobi. «Haridusameti juhataja ütles, et Kaluri tee 5 varianti pole kunagi edasi saadetud,» rääkis hoolekogu esimees Nüüdseks on küll volikogu moodulite variandi heaks kiitnud, siis see saab valmis heal juhul kevadeks, ent võimalik, et veereb järgmise aasta sügisesse. Kuigi Viimsi vallavanem Laine Randjärv on selgitanud viimastel päevadel, et Haabneeme kooli juhi töölepingu ülesütlemine ja kooli ruumipuudus pole omavahel seotud, siis van Rensi sõnul ei oma see üldse tähtsust, kuna mõlemal teemal on vald käitunud mitte nii nagu võiks oodata. «Sirje on saanud korralikult haiget, ja mitte ainult Sirje, vaid kogu koolipere on saanud korralikult pihta. Oluliselt lihtsam on uut algust teha, kui seal istub uus inimene,» selgitas hoolekogu esimees. 	Postimees	Loora-Elisabet Lomp	1	68
22. november 2019, 21:34	https://tervis.postimees.ee/6832714/bangladesh-hakkab-kasvatama-toiduainet-mis-voib-paasta-vaesuses-elavate-laste-elud	Postimees	Bangladesh hakkab kasvatama toiduainet, mis võib päästa vaesuses elavate laste elud	Kuldne riis võib päästa vaesuses elavate laste elud. FOTO: Shutterstock Bangladesh on esimene riik, mis hakkab peagi kasvatama vaesuses elavate laste elusid päästvat kuldset riisi, kuid teised riigid kõhklevad. Kuldne riis arendati välja ligi 20 aasta eest, kui Šveitsi teadlased üritasid leida viisi, kuidas ennetada madala sissetulekuga perede lastel eluohtlikku vitamiinipuudust. Selleks arendati välja riis, mis sisaldab A-vitamiini, mida saab tavaliselt porgandites, spinatis ja maguskartulis sisalduvast beetakaroteenist. A-vitamiin on vajalik silmadele, immuunsüsteemile ning see mängib olulist rolli rakkude muteerumise ja kahjustuste ennetamisel. Bangladeshis kannatab ligi 20 protsenti lastest A-vitamiini puuduses ning sama olukord on Hiinas, Indias ja teistes Aasia riikides. Madala sissetulekuga perede lapsed söövad päevas vaid paar kausitäit riisi ning see ei ole piisav, et tagada lastele normaalne areng. Üks lahendus sellele probleemile on arendada riis, mis sisaldab rohkem toitaineid ja mineraale. Selleks modifitseerisid teadlased riisitaimi maisis leiduvate beetakaroteeni geenidega ning tulemuseks oli oranži pigmendiga A-vitamiini sisaldav riis. Geneetiliselt muundatud toiduainete ohutuse hindamisega tegelevad mitmed rahvusvahelised organisatsioonid ja teadlased ning seni pole täheldatud, et nende mõju tervisele erineks tavalistest toiduainetest. Kuldse riisi arendamist on arutatud nüüdseks peaaegu 20 aastat ning selle potentsiaal päästa sadu tuhandeid elusid kaalub üles võimalikud terviseriskid. Teadlased võrdlesid kuldset riisi tavaliste riisitaimedega ning ei tuvastanud mingit erinevust riisi kvaliteedis, välja arvatud A-vitamiini sisaldus. Kui kõik läheb plaanipäraselt, hakkab Bangladesh kuldset riisi tootma hiljemalt 2021. aastal. 	Tervis	PM Tervis	2	0
22. november 2019, 21:29	https://virumaateataja.postimees.ee/6833111/suur-galerii-kadrina-keskkool-rallis-cadrinal-esimeseks	Postimees	Suur galerii: Kadrina keskkool rallis CADrinal esimeseks	CADrina tänavused võitjad: Kadrina keskkooli vilistlased (vasakult) Martin Paat, Kristjan Laugesaar ja Alexander Frolov. FOTO: Ain Liiva Sel aastal kümnendat korda toimunud Kadrina keskkooli vapiüritus, IT- ja nutifestival CADrina tegi kummarduse rallispordile ja maailmameistritele Ott Tänakule ning Martin Järveojale. Arvutijoonestamise abil pidid tiimid võistlusel rekonstrueerima ralliauto. Ehkki võiduajamine oli tasavägine, jätsid Kadrina keskkooli vilistlased võidukarika koju. AutoCADi mitteametlikel meistrivõistlustel "Teel tulevikku" rallisid võiduka lõpuni neli meeskonda: finaalis olid noored Tartu ülikoolist, TalTechist, vilistlased Nõo reaalgümnaasiumist ja Kadrina keskkoolist. Ülesanne nõudis nutikatelt 3D-mudelit väntvõllist, kepsust ja kolvist. Võistlusülesande autoriks olnud Reib OÜ juhtivinsener, CADrina peakohtunik Valdar Tammin ütles, et võistlus oli üsna tasavägine. "Konkurents oli tihe. Hindasin täpsust, konkreetsust ja aega," sõnas Tammin. Esikohale tulnud Kadrina keskkooli vilistlastele pidid alla vanduma TalTechi nobenäppudest noormehed ja kolmandale kohale jäänud Nõo reaalgümnaasiumi vilistlased. Kuldsed Kadrina keskkooli vilistlased ütlesid kui ühest suust, et nad on jäänud varem teiseks ja kolmandaks. Nüüd saavutati esikoht ja tunne on super. "Emotsioonid on imelikud, võidutunnet pole lihtsalt varem olnud," sõnas IT-tudeng Alexander Frolov. Võistkonna vangivalvurist liige Martin Paat arvas, et sedakorda tõi edu see, et nad ise ei pannud endale pinget peale. "Tulime kohale ja mõtlesime, et proovime, ja andsimegi endast parima," rääkis Paat edust. Võidetud tuhandeeurose tšeki kavatsesid noormehed realiseerida juba järgmisel päeval, ostes vajalikke arvutijuppe. Esialgu aga oli neil plaan tähistada võitu korraliku õhtusöögiga. "Võitjate toit on šašlõkk," märkis tulevane arvutitehnik Kristjan Laugesaar. Seda, et tunne on hea, tunnistas ka Kadrina keskkooli direktor Arvo Pani. "Alguses oli väike värin oli sees. Aga olen rahul," lausus Pani. Kümnes CADrina õnnestus ja direktori sõnul oli oluline, et kaasa lõi kogu kool – õpetajad ja õpilased. "Sellise meeskonnaga sõidaks rallit. Absoluutselt," sõnas Pani. Imponeeriv oli ka see, et kaasatud lasteaialapsed olid rahul ja elevil. "Kasvatame järelkasvu, tulevik on infotehnoloogia päralt. Me ei tohi rongist maha jääda," rääkis Pani. Ralli suure fännina käis Kadrina keskkooli direktor välja lubaduse, et tänane päevakangelane maailmameister Ott Tänak külastab kooli detsembris. "Tahaksin, et Ott seletaks õpilastele, kuidas nii kaugele jõuda," ütles Arvo Pani. CADrinal esinenud tuntud räppar Reket tunnistas, et on üsna ükskõikne ralli suhtes, kuid Ott Tänaku tiitel on uskumatu. "Ma ei võta värsketelt saavutustelt leeki ära," lausus Reket. IT-oskustest rääkides tunnistas laulja, et suudab endale ise luua veebilehe. Õhtut juhtisid telemees Urmas Vaino ja telesaate "Rakett 69" 2017. aasta võitja Karl Vilhelm Valter. CADrina avapaugu lavastas tegevuskunstnik Katrin Essenson. Esinesid Reket ja ansambel Shanon. Kadrina keskkooli võistkonnad on CADrina võitnud kolmel korral: 2010., 2012. ja 2019. aastal. Lähemalt saab CADrinast ja Reketist lugeda teisipäevasest Virumaa Teatajast 	Virumaa Teataja	Anu Viita-Neuhaus, Ain Liiva	0	226
22. november 2019, 21:25	https://majandus24.postimees.ee/6833082/viie-aasta-parast-peab-plastpudeli-kork-jaama-avamisel-pudeli-kulge	Postimees	Viie aasta pärast peab plastpudeli kork jääma avamisel pudeli külge	Plastpudelid. Pilt on illustratiivne. FOTO: REGIS DUVIGNAU / REUTERS Alates 2024. aastast peab kõikidel plastist joogipudelitel olema kork, mis jääb pärast avamist pudeli külge, nii näeb ette eurodirektiiv, vahendas «Aktuaalne kaamera». Joogitootjatel tuleb seetõttu osta uued tootmisliinid ning see võib kergitada ka toodete hindu. Euroopa Liidu direktiivis nenditakse, et kõige rohkem reostavad randu ühekordsete joogipakendite korgid ja kaaned. Selle probleemi lahenduseks on pakutud, et «plastist valmistatud korgid ja kaaned võib turule lasta üksnes siis, kui korgid ja kaaned jäävad toote ettenähtud kasutusetapis pakendite külge». Eestis toodavad plastpudeleid enamasti suured jookide tootjad, kelle juures pudelisse villivad ka väiksemad jookide valmistajad. «See toob kõigile tootjatele kaasa muret, sest tuleb ju olemasolevad seadmed selleks ettenähtud ajaks välja vahetada. Need kulud on suhteliselt suured ja see tuleb kellelgi lõpuks kinni maksta. Üks asi on see, et ümber seadistada, aga suure tõenäosusega muutuvad olemaolevad korkimismasinad kasutuskõlbmatuks Euroopa Liidus ja sellisel juhul peab üritama need kuskile maha müüa,» lausus Värska Vesi juht Urmas Jõgeva. Tema hinnangul pole ka erilist keskkonnasäästu, sest kui tootjad on üritanud plasti vähendada, siis nüüd läheks keerukama korgi võrra jällegi pudel raskemaks. «Põhimõtteliselt peab pudelikork jääma kinnitatuks ka pärast seda, kui olete pudeli avanud ehk puudub võimalus korki kuidagi maha visata ja sellega loodust prügistada,» rääkis Eesti toiduainetööstuse liidu juht Sirje Potisepp. «Sellised tehnoloogiad ilmselt on olemas, aga praegu Eestis mul ei tule kohe meelde, et kellelgi veel oleks. Kindlasti nõuab see lisavahendeid ja lisarahastamist ettevõtte poolt ja tõstab tõenäoliselt toodete hindu,» lisas ta. Potisepa sõnul on toiduliit üritanud keskkonnaministeeriumile selgitada, et ehk on ka palju otstarbekamaid võimalusi, kuidas reostust vähendada. Tema sõnul on täiendav surve pandud tootajatele, justnagu oleksid nemad süüdi selles, et puldelikork jõuab lõpuks merre. Kuna tootmise ümberseadistamine on keeruline, antigi tootjatele lisaaega, sest ühekordse plasti direktiiv hakkab kehtima juba 2021. aastal. «Kui direktiivi läbi räägiti, siis toodi ka erinevaid numbreid välja. Ka Eestis on meie tootjad teinud teatud arvutusi ja kulud jäävad miljonitesse. Ja miks just pikk aeg, sest teatud investeeringuid tuleks nii või naa teha. On analüüsitud, et selline meede on mõislikum kui see, et üldse pudelid ära keeleta,» rääkis keskkonnaministeeriumi asekantsler Kaupo Heinma. 	Majandus	BNS	8	2
22. november 2019, 21:20	https://sport.postimees.ee/6833083/selgusid-jargmise-aasta-emi-play-off-paarid	Postimees	Selgusid järgmise aasta EMi play-off paarid	Euroopa meistrile kuuluv karikas. FOTO: SALVATORE DI NOLFI/EPA Täna loositi UEFA peakontoris Šveitsis Rahvuste liiga play-off-paarid, kelle seast selgitatakse neli paremat, kes tagavad koha tuleval aastal toimuvale Euroopa meistrivõistluste finaalturniirile. Mängud peetakse järgmisel aastal 26. ja 31. märtsil. Praeguseks on selged 20 riiki, kelle rahvuskoondised pääsesid edasi EM-valiksarja kaudu. Play-off-seeriad on jagatud nelja tugevusastmesse. A-divisjonis asuvad võistlustulle Bulgaaria, Ungari, Island ja Rumeenia. Islandlased võõrustavad rumeenlasi ning Bulgaariale sõidab külla Ungari. Paaride võitjad selgitavad esimese edasipääseja, kas Bulgaarias või Ungaris. B-divisjonis heitlevad pileti eest EM-finaalturniirile Bosnia ja Hertsegoviina, Põhja-Iirimaa, Slovakkia ning Iirimaa. Põhja-Iirimaa sõidab külla Bosnia ja Hertsegoviinale ning teise finalisti selgitavad Slovakkia ja Iirimaa. Finaal B-tasemel toimub olenevalt tulemustest kas Bosnia ja Hertsegoviinas või Põhja-Iirimaal. C-divisjonis lähevad vastamisi Šotimaa, kes võõrustab koduväljakul Iisraeli ning Norra, kellele astub vastu Serbia. Otsustav lahing peetakse kas Norras või Serbias. Kõige nõrgemas ehk D-divisjonist pääseb kindlasti finaalturniirile EMi debütant, sest ükski osalejatest pole varem tõotatud maale pääsenud. Seega võib neid mänge pidada osalevate riikide jalgpalliajaloo tähtsamateks kohtumisteks. Gruusia võtab Thbilisis vastu äsja Eesti jalgpallikoondisega maid jaganud Valgevene koondise ning teises paaris asuvad kemplema Põhja-Makedoonia ja Kosovo. Viimane finaal toimub kas Minskis või Thbilisis. 31. märtsiks võib selguda tõsiasi, et esimest korda EMi ajaloos võivad jõuda finaalturniirile kõik Põhjamaad (Soome, Rootsi, Norra, Taani, Island). Nendest kolm – Soome, Rootsi ja Taani – on juba oma tööga filigraanselt hakkama saanud. Seda soodustab ka uus süsteem, mille järgi osaleb lõppvõistlusel koguni 24 riiki. 	Sport	Postimees Sport	0	0
22. november 2019, 21:02	https://maailm.postimees.ee/6833068/merkeli-cdu-juht-on-valmis-lahkuma-kui-partei-teda-ei-toeta	Postimees	Merkeli CDU juht on valmis lahkuma, kui partei teda ei toeta	Annegret Kramp-Karrenbauer. FOTO: JOHN MACDOUGALL / AFP Saksa kantsleri Angela Merkeli Kristlik-Demokraatliku Liidu (CDU) esimees Annegret Kramp-Karrenbauer ütles reedel parteikongressil, et on valmis ametist lahkuma, kui erakond teda ei toeta. "Kui arvate, et Saksamaa, mida mina soovin ei ole see, mida soovite teie, siis peame selle lõpetama. Siin, nüüd ja täna," ütles Kramp-Karrenbauer talle parteijuhina osaks saanud kriitikale vastates. "Seista siin parteina ja öelda, et kõik, mis me viimased 14 aastat tegime oli vale, ei ole hea valimisstrateegia," hoiatas ta CDU aastakongressi algul. Kommentaar oli varjatud rünnak Friedrich Merzi pihta, kes läinud aasta juhivalimistel Kramp-Karrenbauerile napilt alla jäi. Merz on viimastel nädalatel taas tähelepanu tõmmanud, nimetades CDU koalitsioonivalitsust kohutavaks ja Merkelit nõrgaks juhiks. Merkel hoidus sõnelusest ja ärgitas erakonda ühtsusele. Merkeli neljanda ametiaja lõpu lähenedes on CDU proovinud vaigistada sisetülisid kantsleri pärandi ja erakonna tuleviku pärast. Kasvanud on ka välissurve, kuivõrd erakond on kaotanud valijaid rohelistele ja paremäärmuslikule Alternatiiv Saksamaale (AfD). Kramp-Karrenbaueri mainet on kahjustanud muu hulgas äpardunud sõnavõtud. Aprillis pälvis ta laialdase hukkamõistu, kui viskas nalja transsooliste tualettide üle. Kuu hiljem pahandas ta juutuubereid interneti sõnavabaduse kritiseerimise tõttu. "Ma ei tea paljusid inimesi, keda tema juhtimisstiil veenab," ütles CDU poliitik Hans-Jörn Arp kolmapäeval uudisteagentuurile DPA. Merzist on saanud parteiliikmete seas populaarseim kandidaat Merkeli mantlipärijaks järgmistel valimistel. Tavaliselt on CDU juhatus kandidaatide valikut koos oma Baieri sõsarpartei CSU-ga suletud uste taga arutanud, aga nüüd tehakse üleskutseid, et selles saaks osaleda terve erakond. 	Maailm	AFP / BNS	0	0
22. november 2019, 20:57	https://virumaateataja.postimees.ee/6833088/kadrina-avas-korvpalli-esiliigas-voiduarve-tamsalu-taiendas-enda-oma	Postimees	Kadrina avas korvpalli esiliigas võiduarve, Tamsalu täiendas enda oma	Tamsalu Los Toros/TalTech tõusis tänu viiendale võidule esiliiga turniiritabelis esikolmikusse. FOTO: Rainer Tops Eesti esiliiga korvpalli meistrivõistlustel saatis reede õhtul edu mõlemat Lääne-Viru meeskonda. Kui Kadrina Karud avasid uue peatreeneri Aivar Kuusmaa debüütmängus võiduarve, siis Tamsalu Los Toros/TalTech kirjutas tabelisse võidupunktid juba viiendat korda. Kadrinlased suutsid ülimalt tasavägise mängu esiliiga paremikku kuuluva KK Viimsi/Noto vastu kallutada kodusaalis enda kasuks 78:74. Poolajaks juhtisid külalised 31:30. "Nagu juba varem mainisin, siis esiliiga on läinud professionaalsemaks ja pean ütlema, et mõlema poole pealt käis päris füüsiline ning agressiivne andmine," kõneles Aivar Kuusmaa. "Hea meel, et poisid võitsid ja said natuke head emotsiooni. Saal oli rahvast täis – tore on, et saame kellelegi mängida. Üle pika aja mul mängu viimastel minutitel natukene isegi käed värisesid." Tubli panuse andsid Karude edusse sarnaselt juhendajaga esimest korda meeskonda esindanud ameeriklased Austin Dwight Wrighten ja De Vante Rashawn Young. Esimene viskas 22 punkti ja võttis 11 lauapalli, teine skooris 13 punkti ja jagas kaaslastele 11 korvisöötu. Kohtumise närvesöövatel lõpusekunditel külmavereliselt ja tulemuslikult tegutsenud Kadrina tiimi kapten Allan Ehte lisas 16 punkti, Lauri Mets 11 punkti ja üheksa lauapalli. Nädala pärast ootab Karusid ees tõsine duell teise nimeka treeneri, Tiit Soku juhendamisel mängiva Betoonimeister/SK Nord/Cramo tiimiga. Aivar Kuusmaa lausus, et ei maksaks vastandada Kuusmaad ja Sokku, vaid pigem ikka Betoonimeistrit ja Karusid. "Nojah, kahjuks sellest [kahe korvpallilegendi vastandamisest] ei saa lahti," lisas ta. Kadrina Karud - KK Viimsi/Noto mängu protokoll Kadrina Karude selle hooaja esimesest võidumängust Kadrina spordikeskuses tuli osa saama taas korralik rahvahulk. FOTO: Kirke Külmhallik Los Toros oli Betoonimeister/SK Nord/Cramo tiimist nende koduplatsil parem 91:65 (44:26). Tamsalu meeskonna esindaja Rainer Tops lausus, et võit tuli küll skoori mõttes kindlalt, aga parandamisruumi on neil endiselt kõvasti. Marcus Neiland viskas võitjate kasuks 17 ja Eric Schmalz 15 punkti. Rait Tammet sepistas 12 punkti ja 12 lauapalliga kaksikduubli. Kaotajatest ainsana kahekohalise punktiarve kogunud Siim Lauri arvele kanti 28 punkti. Betoonimeister/SK Nord/Cramo - Tamsalu Los Toros/TalTech mängu protokoll Kadrina Karud tõusid tänu seitsmest mängust saadud esimesele võidule turniiritabelis eelviimasele, üheteistkümnendale kohale. Samal ajal KA Tallinna Kalev/TLÜ 95:67 paremust tunnistanud KK HITO/BC Karjamaa on seitsme kaotusega viimane. Tamsalu Los Toros/TalTech kerkis viie võidu ja kolme kaotusega keskmike hulgast esikolmikusse. 	Virumaa Teataja	Margus Martin	0	0
22. november 2019, 20:38	https://tervis.postimees.ee/6832571/need-on-maailma-koige-vastuolulisemad-toidud	Postimees	Need on maailma kõige vastuolulisemad toidud	Mitmed toidud teevad rohkem kahju kui kasu. FOTO: Shutterstock Järjest enam pööratakse tähelepanu sellele, millised toidud säästavad keskkonda ja tervist. ÜRO kliimaraporti hinnangul on inimese toitumine üks peamisi viise, kuidas planeedi ja inimese tervist positiivselt mõjutada. Suurbritannia teadlased koostasid nimekirja toitudest, millel on suur mõju elukeskkonnale. 	Tervis	Lilian Laanepere	1	69
22. november 2019, 20:27	https://maailm.postimees.ee/6833053/trump-minuta-oleks-hongkong-14-minutiga-maatasa-tehtud	Postimees	Trump: minuta oleks Hongkong 14 minutiga maatasa tehtud	President Donald Trump. FOTO: Pete Marovich / ZUMAPRESS.com USA president Donald Trump ütles reedel, et ilma temata oleks Hiina sõjavägi Hongkongi 14 minutiga maatasa teinud. Trumpi sõnul ei saatnud Hiina president Xi Jinping sõdureid demokraatiameelset protesti vaigistama vaid sel põhjusel, et ta palus seda mitte teha. «Kui polnuks mind, oleks Hongkong 14 minutiga maatasa tehtud,» väitis Trump usutluses Fox Newsile. «Xi'l on miljon sõdurit Hongkongi piiril, kes ei lähe sinna, sest ma palusin talt: «Palun ära tee seda. See oleks suur viga. Sellel oleks tohutult halb mõju kaubandusleppele»,» kirjeldas Trump. Trump kaalub, kas kiita heaks USA Kongressis vastuvõetud seadus, millega toetatakse Hongkongi demokraatiameelset liikumist või mitte. Trumpilt küsiti selle kohta ka intervjuus. «Ma ütlen teile, et peame toetama Hongkongi, kuid ma toetan ka president Xi'd. Ta on mu sõber, ta on uskumatu isik,» sõnas Trump. «Ma tahaksin näha, et nad leiavad lahenduse. Me peame nägema, kuidas nad lahenduse leiavad,» lisas ta. Hongkongis on kestnud meeleavaldused Pekingi-meelse valitsuse ja õiguste kärpimise vastu juba kuus kuud. Meeleavaldustel süüdistatakse vägivallas nii protestijaid kui politseijõude. USA ja Hiina esindajad on «potentsiaalselt väga lähedal» kokkuleppele kaubandusvaidluses, lisas USA riigipea. 	Maailm	AFP / BNS	0	0
22. november 2019, 20:05	https://maailm.postimees.ee/6833043/kambodza-liider-tervitas-usa-d-parast-kirja-trumpilt	Postimees	Kambodža liider tervitas USA-d pärast kirja Trumpilt	Donald Trump. FOTO: Evan Vucci/AP/Scanpix Baltics Kambodža peaminister Hun Sun väljendas oma pöördumises sooja suhtumist USA-sse, mis on olnud Kambodža valitsusjuhi suhtes kriitiline. Ühendriikide president Donald Trump oli saatnud Hun Senile 1. novembril lepitavas toonis kirja, millest koostatud kokkuvõtte postitas Hun Sen Facebooki. Samuti kirjeldas ta postituses, kuidas ta väljendas Kambodža sooja suhtumist Ühendriikidesse ka kohtumisel USA suursaadiku Patrick Murphyga. Washington on olnud kaua kriitiline Hun Seni väidetavate inimõigusrikkumiste suhtes ning võttis karmima hoiaku pärast Kambodža ülemkohtu otsust saata laiali riigi ainus suurem opositsioonipartei, mis tagas Hun Seni erakonnale võidu 2018. aasta üldvalimistel. Trumpi kirjas, mis lekkis reedel ka meediasse, toob ta esile varasemad positiivsed elemendid USA-Kambodža suhetes ning möönab «raskusi» viimastel aastatel. Ühendriigid «peavad lugu Kambodža rahva suveräänsest tahtest ning me ei taotle režiimivahetust,» ütles Trump. Hun Sen on olnud võimul 34 aastat ja kavatseb enda sõnul riiki valitseda 2028. aastani. Trump ütles kirjas, et valitsusjuhil «tuleb panna Kambodža taas demokraatliku valitsemise rajale». «Esimese sammuna ma loodan, et sa hindaksid ümber teatud otsused, mille sinu valitsus on langetanud, mis USA arvates seavad Kambodža Kuningriigi pikaajalise suveräänsuse, stabiilsuse ja majandusliku arengu suurde ohtu,» seisis Trumpi kirjas. Kambodža suur poliitiline ja majanduslik toetaja on Hiina, kel on riigiga ka üha tihedamad sõjalised sidemed. Hun Sen toetas USA 2016. aasta presidendivalimiste eel avalikult vabariiklasest Trumpi demokraadist Hillary Clintoni vastu. Hun Sen lisas oma Facebooki postituses, et võttis vastu Trumpi varasema kutse visiidile, mis oli esitatud Kagu-Aasia ühenduse ASEAN liikmesriikide liidritele. 	Maailm	BNS	0	0
22. november 2019, 20:00	https://sport.postimees.ee/6833039/beitostoleni-sprindis-voidutses-toeline-ullataja	Postimees	Beitostöleni sprindis võidutses tõeline üllataja	Ane Appelkvist Stenseth. FOTO: JOHANNA LUNDBERG/imago/Bildbyran Täna anti avapauk Norra murdmaasuusatajate traditsioonilisele hooaja avavõistlusele Beitostölenis, kus sõideti klassikasprinte. Meeste arvestuses võidutses Erik Valnes ja naistest üllatuslikult Ane Appelkvist Stenseth. 24-aastane Stenseth edestas finaalsõidus maailmameister Maiken Caspersen Fallat, olles kaasmaalasest 1,2 sekundi võrra parem. Kolmandale kohale platseerus ameeriklanna Sophie Caldwell (+2,37). Stensethi triumfi muudab üllatuslikuks just see, et norralanna polnud täiskasvanute seas seni ühtegi võitu saanud. Möödunud talvel teenis ta esimesed MK-punktid Saksamaal, kui sai Dresdeni sprindis 17. koha. Meeste arvestuses napsas esikoha U23 vanuserühma maailmameister Erik Valnes. 23-aastasele atleedile järgnesid koondisekaaslane Pal Trøan Aune (+0,35) ning prantslane Lucas Chanavat (+1,12). MK-sarja üldvõitja Johannes Hösflot Kläbo piirdus seekord viienda kohaga. Laupäeval on Beitostölenis kavas naiste 10 km ja meeste 15 km klassikasõit ning pühapäeval naiste 10 km ja meeste 15 km vabatehnikasõit. 	Sport	Postimees Sport	0	7
22. november 2019, 19:58	https://maailm.postimees.ee/6833041/orban-nimetas-volinikuametit-ungari-suureks-diplomaatiliseks-voiduks	Postimees	Orbán nimetas volinikuametit Ungari suureks diplomaatiliseks võiduks	Ungari peaminister Viktor Orbán. FOTO: ALEXEI NIKOLSKY / SPUTNIK / KREMLIN POOL / EPA / SCANPIX Ungari peaminister Viktor Orbán kiitis reedel Olivér Várhelyi nimetamist Euroopa Liidu laienemisvolinikuks, nimetades seda Ungari suurimaks diplomaatiliseks võiduks viimase kümne aasta jooksul. Europarlamendi saadikud kiitsid esmaspäeval heaks Várhelyi nimetamise EL-i naabruskonna ja laienemise volinikuks, kes vastutab suhete eest Liiduga ühineda soovivate riikidega. Ungari kandidaadi ametissemääramine on riigi «viimase kümne aasta suurim diplomaatiline saavutus», ütles Orbán. Tegemist on «tulevase viie aasta tähtsaima Euroopa portfelliga», ütles Orbán. Ungarlased saavad nüüd «suurendada oma mõju Euroopa poliitikas», lisas Orbán raadiointervjuus. Várhelyi kinnitas Euroopa Parlamendis kuulamisel, et ei hakka volinikuna ajama Ungari valitsuse poliitikat. Ungari esimene valik voliniku kohale László Trócsányi lükati europarlamendis tagasi väidetava huvide konflikti tõttu. Orbán süüdistas reedel oma vihavaenlast, Ungari päritolu USA miljardäri George Sorost Várhelyi määramise takistamise katsetes. «Faktid näitavad, et Soros isiklikult üritas küünitada kõrgeimale tasemele, et seda saavutada,» sõnas Ungari peaminister täpsustamata. 	Maailm	AFP / BNS	0	0
22. november 2019, 19:37	https://kodustiil.postimees.ee/6832290/musta-varvitooni-kasutamine-interjooris-eeldab-uhe-olulise-detaili-olemasolu	Postimees	Musta värvitooni kasutamine interjööris eeldab ühe olulise detaili olemasolu	Must värvitoon interjööris. FOTO: Shutterstock Novembrit peetakse aasta kõige pimedamaks kuuks, kui must ümbritseb meid sõna otseses mõttes nii looduses, toidus kui ka musta reede palavikuga. Kuidas aga musta värvitooniga interjööri hoopis säravamaks muuta? «Musta võib kasutada igas toas, väikese erandiga lastetoas, kuid tänapäeval kaunistatakse ka seda ruumi sageli tumedates toonides. Sellised ruumid nagu elutuba, köök, magamistuba ja vannituba on kõige sagedamini valitud ruumid, kuhu interjöörihuvilised soovivad musta värvi lisada,» lausus Kaup24 sisearhitekt Inese Jansone, tuletades meelde, et kuna must toon on väga intensiivne, ei soovitata seda üksi kasutada. Tuleb lisada erinevaid varjundeid ning tehisvalgust, et detailid paremini esile tuleksid. Must värv - trend, mis ei peatu Jansone sõnul kasutatakse kõige sagedamini interjööris musta mööblit, näiteks laudu, riiuleid, diivaneid, toole, kuid ka seinte kaunistamiseks kasutatakse musta värvi, plaate või fototapeete. «Tihti valitakse must, sest see ei lähe kunagi moest välja ning samuti lisab see toale elegantsi ja salapära. Mõnikord soovitatakse mööbel, mis enam interjööri ei sobi, väljavahetamise asemel hoopis üle värvida - see mitte ainult ei pikenda mööbli eluiga, vaid annab ruumile ka uue hingamise. Näiteks on hea mõte valida elutuppa mustad kapid, mida kasutada teleri piirkonnas koos heleda sisekujundusega,» jagas ekspert soovitusi. Väikesed sisustuselemendid on olulised Planeerimise juures on oluline mitte unustada musta värvi detaile, nagu diivanipadjad ja väikesed seinariiulid. Sellise interjööri puhul võib üldist muljet oluliselt mõjutada ka see, kui mõni sein on must. «Kui seinal on mõni kujunduselement, näiteks peegel või kunstiteos, mis mängib ruumis olulist rolli, on must täpselt õige valik, kuna see rõhutab seinal olevat kaunistust,» lausus sisearhitekt, lisades, et musta seina ei tohiks jätta täiesti tühjaks ja katmata, kuna see võib jätta liiga raske mulje. Lisaks on interjööri üks silmapaistvamaid elemente vaip, mille paljud unustavad. Vaibad kipuvad oma hooldamise tõttu olema ebamugavad, kuid õige värvi valimine väldib tarbetuid pingutusi. Lisaks on võimalik vaipasid soetada mõistliku hinna eest. Sisustuseksperti sõnul tasub musta fännidel valida vaibad kombineerituna teiste värvidega. Industriaalsed meeleolud Üks praegusi suundumusi on metallist detailid, mis loovad ruumis industriaalse atmosfääri. «See uus kontseptsioon koos mustade elementidega näeb alati väga elegantne välja. Selleks võivad olla näiteks söögilauad, diivanilauad, mitmesugused metallriiulid või valgustid,» märkis Jansone. Sisearhitekti sõnul peaks mustades toonides toa kujundamisel meeles pidama, et ruum võib kaotada oma hubase atmosfääri, nii et mida rohkem toas tumedaid toone on, seda rohkem peaks mõtlema kunstlikule valgustusele. «Tumedate või mustade elementide varjundid peegeldavad vähem valgust, seega ei tasu interjööri tumedaks muutmise korral valgustust unustada. Suurepärane alternatiiv on mustad metallist ja messingist lambid, mis annavad ruumi sisemusele teatud mõnusa tunde,» lausus sisearhitekt. Mustad seinad rõhutavad diivanit Seinte puhul võib aktsendiks värvida ühe seina mustaks ning ülejäänud valgeks või heledaks, et üldmulje liialt tumedaks ei muutuks. «Sellise lahenduse korral on hea interjööri lisada erksavärviline diivan, näiteks sinine sametdiivan, mis lisab sügavust ja eksklusiivsust. Lisaks ei tekita must taust värvilise diivani olemasolul kellegi jaoks sünget meeleolu, vaid loob kontrasti ja rafineerituse. Sellised interjöörid loovad dramaatilise, kuid samas kutsuva kodusoojuse tunde,» kirjeldas Jansone. 	Kodustiil	Kristina Kostap	0	0
22. november 2019, 19:30	https://sport.postimees.ee/6833027/16-aastane-venelanna-naitas-klassi-ja-parandas-maailmarekordit	Postimees	16-aastane venelanna näitas klassi ja parandas maailmarekordit	Aljona Kostornaja. FOTO: Toru Hanai/AP Iluuisutamise GP-sarja hooaja viimasel etapil Jaapanis sai näha võimast sooritust, kui 16-aastane Venemaa iluuisutaja Aljona Kostornaja parandas naiste üksiksõidus maailmarekordit. Verinoor venelanna Aljona Kostornaja teenis lühikava eest kohtunikelt 85,04 punkti, millega püstitas uue maailmarekordi. Senine tippmark 83,97 oli jaapanlanna Rika Kihira käes. Kostornaja võitis läinud hooajal juuniorite seas MM-hõbeda, kuid on tänavu võimsa arenguhüppe teinud ning seda näitab ka tänane tulemus. Enne Jaapani GPd paiknes venelanna maailmaedetabelis 35. positsioonil. Kostornaja järel lõpetas teisena Kihira, kes teenis 79,89 punkti. Kolmandale positsioonile platseerus ameeriklanna Karen Chen, kelle nimele kanti 67,21 punkti. Valitsev olümpiavõitja Alina Zagitova saavutas neljanda koha.   	Sport	Postimees Sport	0	11
22. november 2019, 19:29	https://majandus24.postimees.ee/6833024/eestist-moodub-radioaktiivse-laadungiga-laev-keskkonnakaitsjad-loovad-hairekella	Postimees	Eestist möödub radioaktiivse laadungiga laev, keskkonnakaitsjad löövad häirekella	Kaubalaev Mikhail Dudin. FOTO: MarineTraffic Saksamaalt pärit radioaktiivsete jäätmete laadung peaks lähima 72 tunni jooksul mereteed pidi mööduma Eestist ja jõudma järgmisel nädalal Peterburi. 18. novembril asus Gronau uraanirikastusvabrikust Amsterdami sadama poole teele tuumajäätmeid vedav rong, mille teekonda keskkonnakaitsjad nurjata üritasid. Fontanka andmetel oli rongi juures kiirgustase looduslikust foonist kuus korda kõrgem. Amsterdamis õnnestus Vene keskkonnaaktivistidel salvestada 80 konteineri laevale laadimisest video. Aktivistide sõnul on konteinerid laeval kinnitatud vaid rihmadega, mis on «uraanijäätmete veo ohutuse seisukohalt vastuvõetamatu». 600-tonnise ohtliku laadungi peale võtnud kaubalaeva Mikhail Dudin sihtpunkt on Greenpeace’i andmetel Peterburi, kuhu Panama lipu all sõitev alus peaks jõudma 26. novembril. Täna õhtul kella 19 paiku oli Mikhail Dudin Taani väinu läbimas. Ökoloogide sõnul on Venemaa pärast kümneaastast vaheaega hakanud taas lääneriikidest pärit radioaktiivseid jääke ladustama. Praeguseks on Venemaale ladustatud umbes 100 000 tonni lääne päritolu tuumajäätmeid. 	Majandus	Fontanka.ru/PM	7	14
22. november 2019, 19:18	https://sobranna.postimees.ee/6832541/22-kusimust-mida-oma-partnerilt-kord-aastas-kusida	Postimees	22 küsimust, mida oma partnerilt kord aastas küsida	FOTO: Shutterstock Aasta on kerimas lõpu poole, inimesed teevad kokkuvõtteid. Miks mitte võtta korraks ka hetk ning oma paarisuhte peale pikemalt mõelda? Kui sa oled kellegagi kaua koos olnud, on rutiin kerge tulema. Nii võivad partneri vajadused sootuks ununeda. See, et nad parasjagu millegi üle ei kurda, ei tähenda, et nad ka päriselt rahul oleksid. Paariterapeut Lesli Doares ütleb väljaandele BestLife, et lisaks sellele on eriti teatud tüüpi naistel kombeks pigem endasse tõmbuda, kui asjalood on juba väga halvad – ning nende lahkumine võib partnerile väga ootamatult tulla. «Kui ta on aastaid proovinud suhet parandada, kuid järsku enam sellest ei räägi, siis võib olla, et ta planeerib juba suhte lõppu,» ütleb Doares. Ka meestel on tunded, mida nad sageli armastavad endasse peita, nii et omavaheline suhtlus on kindlasti suhtes ülimalt oluline. See ei tähenda, et te peaksite iga päev oma suhet lahkama, aga aeg-ajalt, näiteks kord aastas, võiksite oma kallimalt järgmisi küsimusi küsida küll. Muidugi ei tasu seda nimekirja välja printida ja järjest lahkama hakata. On oluline, et sa aga iga seda küsimust millalgi küsiksid – nii saab su partner tunda, et sa päriselt temast hoolid ning teie suhe tugevneb. «Kuidas ma saan su päeva paremaks muuta?» Kirjanik Richard Paul Evans kinnitab, et see lause muutis tema suhet oma abikaasaga kardinaalselt. «Seinad me vahelt langesid.» «Mida ma saaksin teha, et sa tunneksid end armastatumana?» «Mida ma saaksin teha, et sa tunneksid end rohkem austatuna?» Pastor Philip Wagner usub, et iga abieluprobleemi taga on austuse probleem. Olgu asi finantsides, seksuaalsuses või erinevustes – keegi tunneb, et teda ei austata. «Mida ma saaksin teha, et sa tunneksid, et sind mõistetakse paremini?» Sa võid arvata, et tunned oma kallimat läbi ja lõhki, aga inimesed muutuvad. «Mida ma saaksin teha, et sa tunneksid end turvalisemalt?» «Mida ma saaksin teha, et sa tunneksid end rohkem hinnatuna?» Tänulikkus on imeline asi, mille olemasolu suhtes aitab üle saada paljudest muredest. «Oled sa õnnelik?» See on pommküsimus, kuid sa peaksid seda ka enda käest aeg-ajalt küsima, et olla kindel: vastus on jah. «Kuidas sa kujutled meie ühist tulevikku ette? Mida me saaksime teha, et seda eesmärki saavutada?» «On sul suuri unistusi, mida sa pole minuga veel jaganud? Ja kui nii on, siis kas ma saan kuidagi aidata sul neid saavutada?» «Kui sa saaksid meie abielu/suhte juures üht asja muuta, mis see oleks?» «Mis on sinu kõige õnnelikum mälestus meist koos?» «Milline sa tahaksid, et meie sekselu oleks?» See võib olla veider küsimus, kuid pikas suhtes paarid unustavad sageli seksist rääkimise, enne kui on liiga hilja. «Mis on sinu arusaamine ideaalsest suhtest?» Niimoodi sõnastades saab su kallim vastata teoreetiliselt, ilma konkreetselt teie suhet lahkamata. «Kuidas sa tunned, et meie suhe läheb?» «Mida ma saaksin teha, et näidata, kui väga ma sind armastan?» «Kuidas sulle tundub, kas me veedame piisavalt aega koos?» «Kus sa meie suhet viie aasta pärast näed?» «Kas on midagi, mida ma saaksin teha, et su päev oleks kergem?» «Kellel meie sõpradest ja sugulastest on sinu meelest kõige parem suhe ja miks?» Nagu ideaalse suhte küsimus, annab seegi su partnerile võimaluse rääkida ehk kitsaskohtadest, mida ta tajub, ilma et peaks teie suhet lahkamiseks lauale lööma. «Mida sa pead andestamatuks ja miks?» Ära eelda, et sa tead, mis on su kallima jaoks suhtepurustaja. «Miks sa mind armastad? Ja millal sa tunned enim, et mina armastan sind?» Paljud neist küsimustest võivad olla mõtlemapanevad ning sundida sind enda käitumist parandada. On vaid loogiline, et mõni neist tekitab sinus ka head tunnet ning näitab, mida sa õigesti teed. «Kas sa palun abielluksid/alustaksid minuga suhet, uuesti?» 	Sõbranna	Dagmar Lamp	0	33
22. november 2019, 19:00	https://sport.postimees.ee/6833019/itaalia-gigandi-juhendaja-haaras-seksiguru-rolli-ning-noustas-mangijaid	Postimees	Itaalia gigandi juhendaja haaras seksiguru rolli ning nõustas mängijaid	Antonio Conte. FOTO: DAVID KLEIN / REUTERS Seria A tippklubi Milano Interi peatreener Antonio Conte osutus lisaks hiilgavale taktikule ka tõeliseks teadjameheks muus vallas, kui andis enda superstaaridest hoolealustele seksinõu. «Soovitasin enda mängijatel seksida lühikese perioodi jooksul ja minimaalse pingutusega. Nad peaksid kasutama positsioone, mis ei nõuaks erilist vaeva - naine peal, nemad all,» vahendas Bleacherreport Conte sõnu. «Ideaalis võiks ühte heita abielunaistega, sest teiste puhul nõuab aktsioon ekstra pingutamist.» Ootamatu nõuanne ei tule siiski niisama, sest Milano Inter on tegemas suurepärast hooaega. 12. vooru järel jäädakse liider Torino Juventusest maha vaid ühe punktiga. Legendaarse ütluse kohaselt võidetakse matše ründajatega ning tiitleid kaitsjate abil, kuid tuleb välja, et trofeede noppimisel mängib olulist rolli ka vutimeeste voodielu. Näiteks Manchester City endine pallur Samir Nasri tunnistas samuti, et Pep Guardiolal olid sarnaselt Contega samasugused nõudmised. «Tema arvates pidid kõik seksuaalsed tegevused toimuma enne keskööd, see aitas säilitada korralikku und,» meenutas 32-aastane prantslane. 	Sport	Postimees Sport	0	4
22. november 2019, 18:46	https://maailm.postimees.ee/6833008/saksa-kristlike-demokraatide-juht-kinnitas-valmisolekut-amet-maha-panna	Postimees	Saksa kristlike demokraatide juht kinnitas valmisolekut amet maha panna	Saksa kristlike demokraatide liider Annegret Kramp-Karrenbauer avaldas valmisolekut amet maha panna. . FOTO: Reuters / Scanpix Saksa kantsleri Angela Merkeli Kristlik-Demokraatliku Liidu (CDU) esimees Annegret Kramp-Karrenbauer ütles täna parteikongressil, et on valmis ametist lahkuma, kui erakond teda ei toeta. «Kui arvate, et Saksamaa, mida mina soovin ei ole see, mida soovite teie, siis peame selle lõpetama. Siin, nüüd ja täna,» ütles Kramp-Karrenbauer talle parteijuhina osaks saanud kriitikale vastates. «Seista siin parteina ja öelda, et kõik, mis me viimased 14 aastat tegime oli vale, ei ole hea valimisstrateegia,» hoiatas ta CDU aastakongressi algul. Kommentaar oli varjatud rünnak Friedrich Merzi pihta, kes jäi läinud aasta juhivalimistel Kramp-Karrenbauerile napilt alla. Merz on viimastel nädalatel taas tähelepanu tõmmanud, nimetades CDU koalitsioonivalitsust õudseks ja Merkelit nõrgaks juhiks. Merkel hoidus sõnelusest ja ärgitas erakonda ühtsusele. Merkeli neljanda ametiaja lõpu lähenedes on CDU proovinud vaigistada sisetülisid kantsleri pärandi ja erakonna tuleviku pärast. Kasvanud on ka välissurve, kuivõrd erakond on kaotanud valijaid rohelistele ja paremäärmuslikule Alternatiiv Saksamaale (AfD). Kramp-Karrenbaueri mainet on kahjustanud muuhulgas äpardunud sõnavõtud. Aprillis pälvis ta laialdase hukkamõistu, kui ta viskas nalja transsooliste tualettide üle. Kuu hiljem pahandas ta juutuubereid interneti sõnavabaduse kritiseerimise tõttu. «Ma ei tea paljuid inimesi, keda tema juhtimisstiil veenab,» ütles CDU poliitik Hans-Jörn Arp kolmapäeval uudisteagentuurile DPA. Merzist on saanud parteiliikmete seas populaarseim kandidaat Merkeli mantlipärijaks järgmistel valimistel. Tavaliselt on CDU juhatus kandidaatide valikut koos oma Baieri sõsarpartei CSU-ga suletud uste taga arutanud, aga nüüd tehakse üleskutseid, et selles saaks osaleda terve erakond. Kramp-Karrenbaueri otsene kukutamine Merzi toetajate poolt ei ole aga kuigi tõenäoline, ütles Dresdeni tehnikaülikooli politoloog Hans Vorlaender. «Praegu on CDU-l kaugelt liiga vara personaliotsuseid teha,» ütles ta, ja lisas, et parteil on vaja rohkem aega, et valmistuda eluks pärast Merkelit, kes 2021. aastal ametist lahkub. 	Maailm	AFP / BNS	0	0
22. november 2019, 18:42	https://www.postimees.ee/6833002/lemetti-kais-korruptsioonikuritegude-buroos-utlusi-andmas	Postimees	Lemetti käis korruptsioonikuritegude büroos ütlusi andmas	Maaeluministeeriumi kantsler Illar Lemetti. FOTO: Meelis Meilbaum ERRi avaldatud maaeluministeeriumi kantsleri Illar Lemetti kirjas Jüri Ratasele selgitas kantsler, et ta on võimalikust korruptsioonijuhtumist teatanud prokuratuurile ja novembris käis politsei- ja piirivalveameti keskkriminaalpolitsei korruptsioonikuritegude büroos ütlusi andmas. «Mulle on ette heidetud ka seda, et miks ma võimalike kahtlustega (huvide konflikti jm osas) prokuratuuri poole ei pöördunud. Etteheidete tegijad võivad olla kindlad, et prokuratuurile esitamist väärivad dokumendid on sinna ka esitatud. Teatasin käesoleva aasta septembri alguses prokuratuurile võimalikust korruptsioonijuhtumist ning novembris käisin politsei- ja piirivalveameti keskkriminaalpolitsei korruptsioonikuritegude büroos ütlusi andmas,» kirjutas Ilar Lemetti. Keskkriminaalpolitsei korruptsioonikuritegude büroo kinnitas, et kantsler on ütlusi andnud. «Kinnitan, et kriminaalasja raames on maaeluministeeriumi nõuniku tegevuse kontrollimiseks tunnistajana üle kuulatud ministeeriumi kantsler,» ütles Postimehele keskkriminaalpolitsei korruptsioonikuritegude büroo juht Mati Ombler. «Menetluse huvides täpsemalt midagi lisada ei ole võimalik,» lisas Ombler. 	Postimees	Loora-Elisabet Lomp	1	0
22. november 2019, 18:34	https://lounapostimees.postimees.ee/6832975/videolugu-vorumaine-tarbekeraamika-toodi-vaatamiseks-valja	Postimees	VIDEOLUGU: Võrumaine tarbekeraamika toodi vaatamiseks välja Vaata pilte põnevatest kruusidest ja kaussidest!	Selle aasta viimase näitusena on Vana-Võromaa kultuurikoja galeriis reedest vaadata Võrumaa keraamikute ühisnäitus «Rutiin või rituaal?», mis annab ülevaate piirkonna saviseppade viimase aja tarbekeraamika loomingust. Vaadata on ühtekokku seitsme ajaloolisel Võrumaal tegutseva keraamiku toidu- ja jooginõud, mis vaatamata kunstnike stiililistele erinevustele moodustavad näitusesaalis loomuliku terviku. «Üllatuslikul kombel kõik need esemed sobivad siia saali väga hästi, moodustades toreda hiigelserviisi,» ütles näituse kaaskuraator Urve Konksi. Vana-Võromaa keraamikute esimesel ühisnäitusel «Rutiin või rituaal?» osalevad keraamikud: Aivar Rumvolt, Helemall Maask, Karmen Kevvai, Krista Nagel, Meelis Krigul, Signe Krigul ja Urve Konksi. Kuraator: Jana Huul Kaaskuraator: Urve Konksi Näituse kujundaja: Jane Ansmann Näituse mentor: Leo Rohlin. 	Lõuna-Eesti Postimees	Arved Breidaks	0	149
22. november 2019, 18:30	https://sport.postimees.ee/6832993/video-noor-eesti-kossupoiss-tegi-vingel-kombel-skoori	Postimees	Video: noor Eesti kossupoiss tegi vingel kombel skoori	Lätis osalev Erkmaa Korvpallikooli koosseis. FOTO: Facebook: Erkmaa Korvpallikool Erkmaa Korvpallikooli kasvandik Heiki Peterkopf näitas Lätis peetud võistlusmängus KK Minski VerTEAMi meeskonna vastu tõelist klassi, kui skooris enda korvi alt teele pandud kaugviskega. Ogres peetava BBBL U16(2004) vanuseklassi teise etapi turniiri raames suutsid Erkmaa mängupoisid alistada Valgevene ametivennad tulemusega 73:49. Tiimi resultatiivseimaks ässaks kerkis Egert Erm, kes viskas 23 punkti, võttis 13 lauapalli ja andis kuus resultatiivset söötu. Rando Roosi arvele kanti matši jooksul 20 punkti, viis vaheltlõiget ning neli resultatiivset söötu. Heiki Peterkopfi vägev sooritus:   	Sport	Postimees Sport	0	67
22. november 2019, 18:25	https://tarbija24.postimees.ee/6832917/paljud-autod-lahevad-uuest-aastast-kallimaks	Postimees	Paljud autod lähevad uuest aastast kallimaks	Audide müügisalong. Pilt on illustratiivne. FOTO: Alexander Zemlianichenko / AP Keskkonnanõuete karmimaks muutumine kergitab järgmisel aastal paljude sisepõlemismootoriga autode hindu ning autode müügi- ja teenindusettevõtete Eesti liidu (Amtel) hinnangul võib osa tootjaid oma suuremad mudelid Euroopa turgudelt üldse ära korjata, kirjutab ERR. Kuna Euroopa Liit on seadnud eesmärgiks CO2 heitmete vähendamise, peab 2020. aasta lõpuks olema uute sõiduautode CO2 heitme keskmine tase 95 grammi kilomeetri kohta. Kui tootja müüdud autode keskmine ületab piirmäära, tuleb tal maksta trahvi. Amteli tegevjuht Arno Sillat ütles, et järjest karmistunud nõuded on toonud kaasa sisepõlemismootoriga autode hinnatõusu ning järgmisel aastal tõus jätkub. Tema sõnul pole põhjuseks vaid trahvid, vaid ka elektriautode turule toomine, millele tootjad maksavad tulutaseme säilitamiseks peale. «Nad on sunnitud osa autode hinda tõstma, teistel alandama ja keskel jõutakse kokku,» ütles Sillat. Loe pikemalt ERRist. 	Tarbija	Majandus24	14	69
22. november 2019, 18:21	https://www.postimees.ee/6832992/foto-president-kaljulaid-kohtus-rootsi-kuninga-carl-xvi-gustafiga	Postimees	Foto: president Kaljulaid kohtus Rootsi kuninga Carl XVI Gustafiga	President Kersti Kaljulaidi ja Rootsi kuninga Carl XVI Gustafi kohtumine. FOTO: Vabariigi Presidendi Kantselei President Kersti Kaljulaid kohtus reedel Stockholmi kuningalossis Rootsi kuninga Carl XVI Gustafiga, kellega rääkis peamiselt tehisintellektist ja kliimamuutustest. «Koostöö Rootsiga on tihe tänu paljudele kultuurilistele sidepunktidele ja ühistele väärtustele,» ütles Kaljulaid presidendi kantselei pressiesindaja teatel. «Keskkonnakaitse on rootslastele väga südamelähedane ja selles valdkonnas on rahvusvaheline koostöö kriitilise tähtsusega.» Reedel on Kaljulaid juba kohtunud ka Rootsi ettevõtjate ja Kuningliku Tehnoloogiainstituudi juhatusega ning kohtub veel Rootsi välisministri Ann Lindega ja Rootsi-Eesti kaubanduskojaga. Visiit lõpeb ööl vastu pühapäeva. 	Postimees	Sven Randlaid	1	92
22. november 2019, 18:18	https://tartu.postimees.ee/6832979/milliseid-sonu-lausuti-rahvusulikoolile-saja-aasta-eest-raamatukogu-naitusel-naeb	Postimees	Milliseid sõnu lausuti rahvusülikoolile saja aasta eest? Raamatukogu näitusel näeb	Sada aastat tagasi 22. novembril oli ilm Tartus lumine ja esimesed saaniteedki juba sisse sõidetud. Eesti esimese ülikooli 1. detsembrile kavandatud pidupäevani jäi veel 9 päeva. Ka praegu võib mõelda, et elu on raske, kuna probleeme on palju ja aega on vähe. Aga seda raskust ei anna kuidagi võrrelda Eesti eluga sada aastat tagasi, mil emakeelne ülikool sündis. Niisuguse kirjeldusega palus Tartu ülikooli raamatukogu direktor Krista Aru uue näituse meeleollu sisse elada. Ülikooli raamatukogus 22. novembri õhtul avatud näitus kannab pealkirja «1. detsember 1919» ning selle avamisele oli tulnud päris palju inimesi. «Need tollased raskused olid kirjeldamatult suuremad kui meil praegu, kuna riik ise oli nii noor,» rääkis Krista Aru veel. «Aga oma riigi loonud inimeste usk ja tahtmine oli siiski suur. Nende inimeste aated algasid ühest lihtsast tõdemusest: haridus ja teadus on need, mis Eesti rahvast kannavad; et haridus ja teadus annavad sellele iseseisvale riigile mõtte, sihi ja püüded ka kõikideks järgnevateks aastateks.» Näitusel «1. detsember 1919» saab vaadata 100 aasta taguse suursündmuse ehk rahvusülikooli sünni tervituseks saadetud auaadresse Eesti Vabariigi sõjavägede ülemjuhatuselt, Tartu linnavalitsuselt, Tartu Eesti arstide seltsilt ja Amsterdami ülikoolilt. Tartu linnavalitsuse auaadressi luges ette Tartu linnapea Urmas Klaas. Selle viimases reas seisab: «Teaduse õhk on vaba ja vaba on rahvas ja maa, kes oma iseseisvuse rajab teaduse kalju peale!» Alla oli kirjutanud linnapea Jaan Kriisa. Omaette väärtus on auaadressi juurde kuuluvad nahkkaaned, mis on eriti väärikalt ja rikkalikult disainitud ning eraldi silmitsemist väärivad. Tartu linnapea Urmas Klaas loeb sajandi vanust õnnesoovi rahvusülikooli sünni puhuks. FOTO: Kristjan Teedema/Tartu Postimees Näitusel on välja pandud veel paljude asutuste õnnesoovid, ülikooli põhikirja käsikirjalised mustandid, oluliste koosolekute protokollid, ajalehe artiklid, tsitaadid kõnedest, samuti Gustav Suitsu kirjutatud luuletus «Proloog», mis kanti ette Tartu ülikooli avaaktusel 1. detsembril 1919: «Veel purskab tuld ja suitseb / sõja kuri kraater, / kui valguse uus andja / avand alma mater …» Uue näituse sees avanes teinegi näitus «Tartu ülikool 1919–1940 läbi kaamerasilma». See on veebinäitus, mida saab lehitseda igaüks oma arvutis, aga ka sealsamas näitusesaalis suurelt puutetundlikult ekraanilt. Näitus tutvustab õppejõude, õppetööd, hooneid, ruume ja sündmusi sellisena, nagu need on jäädvustatud tolleaegsetel fotodel. Tartu ülikooli raamatukogu fotokogu põhjal koostatud näitusel on eksponeeritud üle 600 foto koos kirjeldustega. Ülikooli akadeemiline sekretär Andres Soosaar pööras tähelepanu just veebinäitusele, mis teda on eriti rõõmustanud, kuna ta oli püüdnud juba päev läbi seda oma arvutis avada ja see avaneski. Omaette tähelepanu pälvis Andres Soosaarelt muidugi peatükk ülikooli sekretäride kohta, kust ta leidis paar endale teadmata nime. Näitusel leiti, et emakeelse ülikooli kujunemise ajaloo väga oluline periood on aastail 1920 kuni 1940 ning et see vajaks uurijatelt omaette tähelepanu ja süvenemist, samuti sõja-aastatel tegutsenud ülikool. Näitus kutsub külastajaid ka tegutsema ja mõtlema, mida sooviks tema oma sajandivanusele rahvusülikoolile. Mõtte saab teoks teha seina ees, millele on kinnitatud sõnu ja lausekatkeid, mis kõik pärinevad 100 aastat tagasi ülikoolile kõlanud õnnitlustest. Neid sõnu saab aga ringi tõsta ja nihutada ning neist uusi soove luua. Kõik on õiged sõnad. Mida 2019. aastal valida ja ülikooli õnneks kokku siduda? FOTO: Kristjan Teedema/Tartu Postimees Kõigil näituse külastajail palutakse oma nimi külalisteraamatusse üles tähendada. Väga meeldiv oli seda teha musta tindiga sulepeaga, mis ei lasknud lohakalt kirjutada ja nõudis koguni ilukirja reeglite peale mõtlemist. Näituse «1. detsember 1919» on koostanud Malle Ermel ja Kadri Tammur, veebinäituse Sulo Lembinen TÜ raamatukogu käsikirjade ja haruldaste raamatute osakonnast. Näituste kunstnik on Lilian Mengel. Tartu ülikooli raamatukogu saalinäitus jääb avatuks jaanuari lõpuni. Veebinäitust ei suletagi, see saab ajapikku loodetavasti hoopis täiendust. 	Tartu Postimees	Aime Jõgi	0	0
22. november 2019, 18:00	https://sport.postimees.ee/6832971/saskia-alusalu-teenis-poolas-11-koha	Postimees	Saskia Alusalu teenis Poolas 11. koha	Saskia Alusalu. FOTO: LUKAS BARTH-TUTTAS / EPA Poolas peetaval kiiruisutamise teisel MK-etapil sai Eesti sportlane Saskia Alusalu 3000 meetri distantsi B-grupis 11. koha. Oktoobris Eesti rekordi uisutanud Alusalu lõpetas Poolas ajaga 4.15,637. B-grupi kiireim naine oli viiekordne olümpiavõitja Claudia Pechstein. 47-aastane sakslanna uisutas rajarekordi tähistava tulemuse, milleks oli 4.10,043. Alusalu kaotas Pechtseinile 5.59-ga. Hooaja avaetapil sai Alusalu samal distantsil 14. koha, kahe etapiga on ta MK-arvestuses kogunud 25 punkti. Teise eestlasena on võistlustules ka Marten Liiv. 	Sport	Postimees Sport	0	2
22. november 2019, 17:59	https://kultuur.postimees.ee/6832799/filmisaade-varskeimad-filmid-kinolevis-poffi-parimad-parlid	Postimees	Filmisaade: värskeimad filmid kinolevis + PÖFFi parimad pärlid	See on filmisaate «Hendrik Alla liikuvad pildid» 123. osa. Uued filmid kinolevis: PÖFFil linastus ja jõuab varsti kinno: Tänan vaatamast, PÖFFil näeme! 	Kultuur	Hendrik Alla	0	0
22. november 2019, 17:43	https://www.postimees.ee/6832942/kantsler-lemetti-lubab-tema-ametist-vabastamise-korral-kohtusse-minna	Postimees	Kantsler Lemetti lubab tema ametist vabastamise korral kohtusse minna Uuendatud kl 18.01	Illar Lemetti. FOTO: JAANUS LENSMENT/POSTIMEES Maaeluministeeriumi kantsler Illar Lemetti saatis peaminister Jüri Ratasele kirja, kus teatas, et mitte ükski maaeluministri poolt välja toodud koostöö mittelaabumise põhjustest pole tõsiseltvõetav ning kui ta siiski töölt vabastatakse, vaidlustab ta selle kohtus, vahendab ERR-i uudisteportaal. Kantsler eeldab, et minister soovib tema vabastamist korruptsioonist teatamise tõttu. Lemetti kirjutas Ratasele adresseeritud kirjas, et maaeluminister Mart Järvik on esitanud talle kahel korral arvamuse avaldamiseks materjalid Lemetti vabastamiseks teenistusest koostöö mittelaabumise tõttu. «Esimesel korral (11.11.2019) mingeid sisulisi põhjendusi esitatud ei olnud. Oma arvamuses kirjutasin järgmist: «Ministeeriumi kantsleri vabastamine koostöö mittelaabumise tõttu on põhjendatud, kui kantsler ei saa hakkama oma ametiülesannete täitmisega. Ministri ebakohase käitumise varjamine ei kuulu ministeeriumi kantsleri ametiülesannete hulka. Nagu ütles õiguskantsler, ministril ei ole õigust nõuda ametnikelt seaduse rikkumist ja valetamist. Seega on vabastamine koostöö mittelaabumise tõttu otsitud põhjus, et karistada mind selliste andmete avalikustamise eest, mis on küll õiged, kuid võivad jätta avalikkusele ministrist halva mulje. Haldusakti andmise formaalne põhjus peab kokku langema selle andmise tegeliku põhjusega. Praegusel juhul need kokku ei lange ja seetõttu oleks tegemist ebaseadusliku teenistusest vabastamisega,» kirjutas Lemetti. Teist korda esitas maaeluminister samad materjalid Lemettile ja riigikantseleile 20. novembril ja sellele oli lisatud seletuskiri. «Seletuskirjast selgub, et mulle heidetakse ette erinevat arusaama «ministeeriumi aparaadi ja allasutuste rolli kohta riigivalitsemisel». Räägitakse bürokraatlikust ja sektorile vastanduvast jäigast tööstiilist, aga ühtegi konkreetset näidet toodud ei ole." Lemetti sõnul pole Järvik talle oma ametisoleku aja jooksul teinud ühtegi suulist või kirjalikku märkust, mida ta oleks saanud käsitleda etteheitena. «Vastupidi, ministri suurt rahulolu minu tööga näitab mulle oktoobri lõpus makstud tulemustasu. Selle suurus ületab oluliselt kuupalka ja ükski eelmine minister pole mulle nii suurt tulemustasu maksnud.» Minister ise kantslerit ametist vabastada ei saa – seda peab tegema valitsus oma otsusega. Siiani valitsus seda teinud pole. «Ükski ministri poolt välja toodud koostöö mittelaabumise põhjustest ei ole tõsiseltvõetav. Sellest tulenevalt kavatsen vabastamise otsuse, kui see peaks tehtama, kohtus vaidlustada.» Lemetti esitab küsimuse, kas oleks võinud oma 9. novembri kirjutise ja kaasnevad materjalid avaldamata jätta? «Muidugi oleksin, kui minister ei oleks jätkanud tõele mittevastavate väidete avalikku levitamist. Samal hommikul tegin ministrile e-kirja teel ettepaneku asjaolud selgeks rääkida. Kahjuks minister seda ettepanekut vastu ei võtnud. Minister küll korra helistas, aga ei soovinud arutada sisulisi küsimusi.» Lemetti lisab peaministrile saadetud kirjas ka oma e-mailivahetuse Mart Järvikuga, kus ta teeb ettepaneku omavahel kohtuda ja asjad selgeks rääkida. «Mulle on ette heidetud ka seda, et miks ma võimalike kahtlustega (huvide konflikti jm osas) prokuratuuri poole ei pöördunud. Etteheidete tegijad võivad olla kindlad, et prokuratuurile esitamist väärivad dokumendid on sinna ka esitatud. Teatasin käesoleva aasta septembri alguses prokuratuurile võimalikust korruptsioonijuhtumist ning novembris käisin politsei- ja piirivalveameti keskkriminaalpolitsei korruptsioonikuritegude büroos ütlusi andmas,» kirjutas Lemetti. Kantsler leiab, et maaeluminister Järvik ei ole tõendanud, et tema vabastamine ei toimu võimalikust korruptsioonijuhtumist teatamise tõttu. «Seetõttu tuleb eeldada, et ta soovib minu vabastamist just nimelt korruptsioonijuhtumist teatamise tõttu. Seega on õigusvastane maaeluminister Mart Järviku poolt sellise ettepaneku esitamine, nagu ta 20.11.2019. aastal valitsuskabinetile esitas ning õigusvastane oleks ka Vabariigi Valitsuse poolt ettepaneku alusel korralduse vastuvõtmine.» Lemetti sõnul on püütud avalikkuses tekitada narratiivi, et tal on ministriga erimeelsused poliitikakujundamise osas, nii see mingil juhul ei ole. «Austatud peaminister, miks ma seda kõike kirjutan? Riigisekretäri komisjoni materjalidest on näha, millega on maaeluminister ja tema nõunik(ud) ministeeriumis poole aasta jooksul tegelenud ja teate ilmselt sedagi, et mõned väga olulised asjaolud pole veel avalikkuse ette jõudnud. Kõik toimunu lihtsalt ei saanud ja ei saa jääda maaeluministeeriumi seinte vahele. Riigikogu korruptsioonivastases komisjonis küsiti minult, kas olen käitunud n-ö hea tava kohaselt? Jah olen, sest tõe rääkimine ja tõe avaldamine on alati olnud hea tava,» kirjutas Lemetti. 	Postimees	BNS	37	341
22. november 2019, 17:41	https://www.postimees.ee/6832939/kaupluse-turvamehe-maha-lasknud-eestlane-laheb-saksamaal-eluks-ajaks-vangi	Postimees	Kaupluse turvamehe maha lasknud eestlane läheb Saksamaal eluks ajaks vangi	Vangla Berliinis. FOTO: Jürgen Ritter / imago / Scanpix Saksa politsei pidas kolmapäeval rutiinse kontrolli käigus kinni eestlase, kes lasi 19 aastat tagasi maha kaupluse turvamehe. Mõrva eest eluaegse vanglakaristuse saanud mees vabanes üheksa aastat tagasi vanglast, tingimusel, et ta enam kunagi Saksamaale tagasi ei tule. Eduard ei suutnud seda tingimust aga täita ja tegi kolmapäeval saatusliku vea, üritades uuesti Saksamaale tulla. Politseinikud pidasid ta kolmapäeva hommikul Poolast tulnud reisibussis kinni. 52-aastane mees toimetati esialgu Frankfurt am Oderi arestimajja, kust ta viidi edasi Berliini vanglasse. Kuna Eduard oli vabastatud tingimisi eluaegsest vangistusest ja ta rikkus oma vabastamise nõudeid, jõustus taas talle mõistetud eluaegne vanglakaristus. Eduard sooritas raske kuriteo 1990. aastate lõpus Berliinis, kus ta illegaalselt elas. 27. juulil 1999 läks mees Köpenicker Bahnhofstrassel kauplusesse, kirjutab uudisteportaal RBB. Kassas tasus ta ühe paki pesuvahendi eest, samas oli ta pistnud põue kilekotti pakituna kuus paari naiste sukkpükse, mida ta üritas varastada. Varastatud kauba väärtus oli 23 marka ja 94 penni ehk 12 eurot ja 24 senti. Poe turvamees Mirko märkas varguskatset ning ta kutsus Eduardi kaupluse taharuumi. Kui turvamees hakkas politseisse helistama, haaras Eduard põuest Makarovi püstoli, mille ta oli illegaalselt hankinud ja hakkas tulistama. Esimene lask tabas kappi ja teine 36-aastast pereisa Mirkot, kes suri rinda saadud kuulihaavast sündmuskohal. Eduard jooksis sündmuskohalt minema, kuid kaua ei saanud ta vabadust nautida. Kuus päeva hiljem, 2. augustil, sai politsei teate, et tagaotsitavaks kuulutatud Eduardi on nähtud Berliini Charlottenburgi linnaosas, kus ta tuba üüris. Politsei eriüksus tungis korterisse ja võttis mehe kinni. Eduard tunnistas oma teo üles ja 2000. aasta alguses mõistis kohus talle mõrva eest eluaegse vanglakaristuse. Kümme aastat hiljem, 2010. aastal otsustas kohus mehe tingimisi vabastada ja ta Saksamaalt välja saata. Vabanemise tingimus oli, et ta ei tule enam kunagi Saksamaale tagasi. Eduard vabanes vanglast 1. juunil 2010. Mees ei suutnud ennast siiski Saksamaalt eemal hoida ja see sai talle sellel nädalal saatuslikuks. Politsei korraldas kolmapäeval, 20. novembril, Poola piiri lähedal Frankfurt am Oderis reidi ja kontrollis Poolast saabunud inimeste dokumente. Eduard jäi korrakaitsjatele vahele Poolast tulnud liinibussis. Eduard tuli Saksamaale Poolast pildil oleva liinibussiga. FOTO: Berliini politsei Praegu kannab mees jälle Berliini vanglas eluaegset vanglakaristust. Saksa prokuratuuri pressiesindaja sõnul saabub Eduardile võimalus taas tingimisi vanglast vabastamist taotleda 15 aasta pärast. Prokuratuur ei välista, et Eduard on vahepeal veelgi Saksamaal käinud, kuna Schengeni viisaruumis piiriületusel dokumente ei kontrollita. Brandenburgi liidumaa uudisteportaal MOZ teatas eile ekslikult, et piiril kinni peetud mees on mõrva pärast tagaotsitav Eestis. Nii see siiski ei ole. 	Postimees	Andres Einmann	7	317
22. november 2019, 17:28	https://kodustiil.postimees.ee/6832279/paljudest-kodudest-ajapikku-kadunud-tuba-on-koduotsijate-huviorbiidis-tagasi	Postimees	Paljudest kodudest ajapikku kadunud tuba on koduotsijate huviorbiidis tagasi	Pilt on illustratiivne. FOTO: Shutterstock Selgub, et koduomanike huvi söögitubade vastu on hakanud vaikselt tõusma. Sisekujundus- ja kinnisvaramaailm on ringiga tagasi alguses. Omal ajal suurt osatähtsust omanud söögituba oli veel mõned aastad tagasi ostjate silmis üpris eemaletõukavaks detailiks. Ameerika kinnisvaraaganetuuri Zillow andmetel on söögituba kodu otsivate inimeste seas taas hinnas. Söögitoad on koguni nii populaarsed, et tõstavad märkimisväärselt ka kodu müügihinda, vahendab domino.com. Avatud planeeringuga köögid võib seega oma remondi nimekirjast välja arvata. 	Kodustiil	Kodustiil.ee	0	2
22. november 2019, 17:23	https://maailm.postimees.ee/6832925/austria-milka-vabrikust-varastati-20-tonni-sokolaadi	Postimees	Austria Milka vabrikust varastati 20 tonni šokolaadi	Milka šokolaadi reklaam rattavõistlusel. Foto on illustratiivne. FOTO: Rupert Oberhaeuser/Caro /Scanpix Austrias varastati Milka vabrikust 20 tonni šokolaadi, mis on väärt umbes 50 000 eurot, teatas kohalik politsei. Šokolaad laeti veokisse läinud nädalal Lääne-Austrias asuvas Bludenzi linnas. Hiljem selgus, et veokil oli varastatud numbrimärk ning selle juht, veok ise ja šokolaad on kadunud. Transpordi eest vastutav Austria firma tellis transporti allhanke korras ühelt Ungari firmalt, mis omakorda andis ülesande edasi ühele Tšehhi firmale. End Tšehhi firma töötajaks väitnud veokijuht sai šokolaadi kätte võltsdokumentidega. Politsei teatel on sellises mahus šokolaadi varastamine tavatu. 	Maailm	AFP / BNS	0	7
22. november 2019, 17:21	https://tarbija24.postimees.ee/6832905/lendav-merisiga-ehk-loomapoe-vargus-mispuhul-kannatasid-koik-osapooled	Postimees	Lendav merisiga ehk loomapoe vargus, mispuhul kannatasid kõik osapooled	Pilt on illustratiivne, antud isendit ei toimetatud meelevaldselt loomapoest minema. FOTO: Stanislav Moshkov WKYT vahendas, kuidas USA Kentucky osariigis varastasid läinud laupäeval kaks naist loomapoest merisigu. Danville'i linna Pet Paradise loomapoe omanik Scott Gonyaw kirjeldas, kuidas 21-aastane Isabelle Mason ja 19-aastane Jaimee Pack otsustasid Gonyaw poest suures kotis merisigu välja transportida. Üks tüdrukutest hakkas poe omanikuga leti juures juttu puhuma, samal ajal kui teine vaikselt kaks merisiga kotti nihverdas. Gonyaw väitis, et talle ilmnes naiste olek algusest peale veidrana ning ta kahtlused said kinnitust, kui poe ukseni jõudes hakkasid naised jooksma. Üks Gonyawle lisaks poes olnud töötaja märkas kohe, et kaks merisiga on kadunud. Gonyaw tuiskas naistele järele, nende autoni, karjudes «andke merisead tagasi,» mille peale keeras üks varastest auto akna alla ja viskas neljakuuse merisea omaniku suunas autost välja, samal ajal kui tema kuritööpartner talda andis ja noored loomavargad sündmuskohalt põgenesid. Kiirlahkumise käigus sõideti väidetavalt ka üle Gonyaw jala. Noored kurikaelad Isabelle Mason (vasakul) ja Jaimee Pack (paremal). FOTO: AP/Scanpix Autost välja visatud Lucky nimeline merisiga ei saanud vahejuhtumis füüsilisi vigastusi, kuid intsidendi käigus jäi kadunuks teine Pet Paradise'i merisiga. Danville'i politsei arreteeris kahtlustatavad naised ja esitas neile süüdistused seoses poevarguse, röövimise ja loomade väärkohtlemisega. 	Tarbija	Magnus Altküla	0	0
22. november 2019, 17:20	https://sport.postimees.ee/6832926/helmut-marko-gasly-poleks-red-bullis-enda-karjaari-roobastele-saanud	Postimees	Helmut Marko: Gasly poleks Red Bullis enda karjääri rööbastele saanud	Pierre Gasly. FOTO: Hasan Bratic/SIPA/Hasan Bratic/SIPA Red Bulli vormelitiimi ninamehe Helmut Marko sõnul poleks Prantsusmaa võidusõitja Pierre Gasly ealeski enda sportlasteed joonele saanud kui noormees oleks jätkanud kuulsa energiajookide tootja nimelises meeskonnas. 23-aastane Gasly veetis hooaja esimese poole Red Bullis, kus tema parimaks tulemuseks jäi Silverstone'i GP neljas koht. Pärast seda otsustasid meeskonna juhid, et prantslane asendatakse kehvade näitajate tõttu Alex Alboniga ja saadetakse tütartiimi Toro Rossosse. «Ta on suutnud seal (Toro Rossos) taas vormi tõusta, nüüd näeme tõelist Pierre'i,» sõnas 76-aastane Marko. «Uskusime temasse alati ning arvan, et Rossosse saatmine oli tema enda jaoks samuti hea samm. Red Bullis poleks ta alavormist suutnud toibuda.» Toro Rosso liider Franz Tost siiski tõdes, et esialgne tagasisamm oli Gasly jaoks raske. «Hooaeg polnud Pierre'i jaoks just kõige kergem, kuid ta võitles ennast tagasi,» meenutas Tost, kelle juhendamsel võistles Gasly juuniorite aastatel. «Tundsime teda juba varasemalt ning see aitas tal kiiremini kohaneda. Juba alguses oli näha, et Pierre tunneb ennast vormelis ja meeskonna personaliga mugavalt, meil oli täpselt sama olukord.» 	Sport	Postimees Sport	0	4
22. november 2019, 17:11	https://maailm.postimees.ee/6832914/gru-ametnikku-kahtlustatakse-kataloonia-destabiliseerimises	Postimees	GRU ametnikku kahtlustatakse Kataloonia destabiliseerimises	GRU peakontor Moskvas. FOTO: Stringer/Reuters/Scanpix Hispaania kohus uurib iseseisvusreferendumi eel Katalooniasse liikunud Vene Luure Peavalitsuse (GRU) agenti, kes on varemgi Euroopas ja Aasias õõnestamisega tegelenud. Reisijate andmebaasist selgub, et Denis Sergejev lendas valenime kasutades 2016. aasta 5. novembril Barcelonasse ning lahkus pärast kuut päeva Zürichi kaudu Moskvasse. Teisel juhul lendas Sergejev Hispaaniase 2017. aasta 29. septembril, kaks päeva enne iseseisvusreferendumit. 9. oktoobril naasis ta Genfi kaudu Moskvasse. Teisi reise Hispaaniasse ei ole Sergejevi puhul tuvastatud. Denis Vjatseslavovitš Sergejev on kindrali auastmes GRU veteran, kes on vähemalt kümme aastat eri riikides tegutsenud. Algselt tegi ta seda oma sünninime all, kuid hiljem kasutas varjunime Sergei Fedotov. Ajakirjanike andmetel on Sergejev sündinud 1973. aastal praeguse Kasahstani aladel, ta on abielus ja tal on tütar. Sergejev teenis enne Moskvasse suundumist Siberi sõjaväeüksuses. Seal lõpetas ta GRU kasvulavana tuntud sõjaväeakadeemia. 2010. aastal anti talle uus identiteet Sergei Fedotovina. Seda varjunime kasutades viis ta läbi operatsioone Euroopas, Aasias ja Lähis-Idas, teatasid lääneriikide luureteenistused, kes on teda viimastel aastatel jälginud. 2015. aastal viibis ta Bulgaarias, kui relvamüüja Emilian Gebrevi vastu pandi toime kaks tapmiskatset. 2016. aastal viibis ta enne ja pärast Brexiti referendumit Suurbritannias. Pärast 2018. aasta märtsi ei ole Sergejevist praktiliselt midagi teada. Luureteenistused usuvad, et ta võis olla vastutav ebaõnnestunud operatsiooni eest tappa Ühendkuningriigis Sergei ja Julia Skripal. Luure on ka märkinud, et Skripalide mürgitamisega seotud isikud kuulusid Üksusesse 29155, mis vastutab eriti tundlike välismaiste operatsioonide eest. Hispaania kohtu juurdlusega tuttavate allikate sõnul sisaldub eelnev informatsioon ka kohtu uurimises. Juurdlust veab rahvuspolitsei vastuterrorismile spetsialiseeruv osakond. Alles algfaasis juurdlus näitab, et Vene luureteenistuse arvatav tegevus Kataloonias ei olnud tõenäoliselt koordineeritud iseseisvusmeelsete isikutega. Pigem oli Venemaa tegevuse eesmärk puhkenud kriisi ära kasutamine Hispaania destabiliseerimiseks. Instituudi Elcano Royal vanemanalüütik Félix Arteaga märgib, et Sergejevi üksuse tegevus langeb kokku Venemaa tegutsemismustriga Euroopas. Arteaga rõhutab, et alates 2014. aastast on erinevad Vene luureteenistused laiendanud oma tegutsemist välismaal. «Nad on liikunud rohkem varjatud info kogumise operatsioonidest avatuma tegevuse juurde, mille eesmärk on näidata nende võimekust mõjutegevuseks,» lausus Arteaga. 	Maailm	El País / PM	3	26
22. november 2019, 17:01	https://majandus24.postimees.ee/6832911/selveri-juhiga-pikendati-lepingut	Postimees	Selveri juhiga pikendati lepingut	Selveri juhatuse liige Kristi Lomp FOTO: Erakogu Tallinna Kaubamaja Gruppi kuuluva AS Selveri nõukogu otsusel jätkab juhina Kristi Lomp, kelle juhatuse liikme volitusi pikendati kolme aasta võrra. «Selver ASi nõukogu otsusel jätkab juhatuse liikmena Kristi Lomp, tema volitusi pikendati uueks kolmeaastaseks ametiajaks alates 4. detsembrist,» teatas Tallinna Kaubamaja börsile. Tartu Kaubamaja juhina jätkab Peeter Kütt, kelle volitusi pikendati samuti kolme aasta võrra alates 8. detsembrist. Selver opereerib super- ja hüpermarketite ketti, mis kaupleb peamiselt toidu- ja esmatarbekaupadega. Tartu Kaubamaja Kinnisvara OÜ tegeleb Tartu südalinnas asuva Tartu Kaubamaja kaubanduskeskuse haldamise ja väljaüürimisega. Tallinna börsil noteeritud Tallinna Kaubamaja Grupi käive kasvas tänavu kolmandas kvartalis auditeerimata andmetel 8,3 protsenti 179,9 miljoni euroni, puhaskasum kasvas 10,4 protsenti 10,9 miljoni euroni. 	Majandus	Majandus24	0	0
22. november 2019, 16:52	https://sobranna.postimees.ee/6832616/moesaade-mis-moodi-ajab-tana-igavese-nooruse-jalgi	Postimees	Moesaade «Mis?Moodi» ajab täna igavese nooruse jälgi	«Mis?Moodi» on täna igavese nooruse jälgi ajamas. Kuidas ikka säilitada nooruslik välimus ja enesetunne ka juba siis, kui vananemise märgid on kohal? Saatejuht Kristjaana Mere on külas dr Mari Laasma ilukliinikul ja uurib, mis toimub hetkel Eestis ilutrendide ja protseduuride maailmas. Millised uued protseduurid ja võimalused esteetilises meditsiinis Eestisse jõudnud? Mida peaks inimene teadma, kui ta otsustab kuskile ilukliinikusse sisse astuda ja kuidas valmistada end ette? Mida tuleks silmas pidada arsti ja kliinikut valides? Kuidas maandada riske? Kuidas väärikalt vananeda? Nendele küsimustele püüab «Mis?Moodi» täna vastuseid leida. Veel toob «Mis?Moodi» televaatajate ette disainer Tiina Talumehe värske kollektsiooni ja moeetenduse «Volver». Moeetendusega «Volver» (tagasitulek) naaseb Tiina Talumees oma igipõlise lemmikteema juurde. Tiina viib meid külma tuule käest Hispaania lõunarannikule. Koos lõunamaisest temperamendist tulvil kollektsiooniga astus lavale ka 100 000 euro eest teemante. «Natukenegi seda särtsu ja Hispaania päikest kulub meile siia ära,» ütleb moedisainer Tiina Talumees ise. Moe- ja elustiilisaade «Mis?Moodi» on Kanal 11s täna kell 20.00. 	Sõbranna	Sõbranna	0	0
22. november 2019, 16:50	https://sport.postimees.ee/6832902/koka-dona-jalle-hoos-argentina-vutilegend-viskas-tooandjale-paraja-vimka	Postimees	«Koka»dona jälle hoos: Argentina vutilegend viskas tööandjale paraja vimka	Diego Maradona. FOTO: Arduin Mauricio/EPA Argentina jalgpallikoondise legendaarne ründaja Diego Maradona otsustas kaks päeva tagasi lahkuda senise leivaisa Gimnasia y Esgrima La Plata peatreeneri ametipostilt, kuid täna ärkas mees juba teistsuguse tujuga ning naasis samasse klubisse. 59-aastane Maradona, kes on aastate jooksul avalikkuse tähelepanu tõmmanud narkootikumide liigtarbimise (sellest ka hüüdnimi «Koka»dona) ja muude veidrate tegudega, andis enda naasmisest teada sotsiaalmeedia vahendusel. Mehe sõnul muutsid tema otsust ümberkorraldused, mis tehti Argentina jalgpalliklubi juhtkonnas. «Loodan, et meeskonna juhid täidavad oma lubaduse ning toovad juurde abiväge,» lisas ta avalduses. 1986. aastal maailmameistriks kroonitud Maradona määrati Gimnasia y Esgrima La Plata lootsiks tänavu septembris, enne seda juhendas ta Mehhiko esiliigas mängivat Dorados de Sinaload (lahkus sealt tervislikel põhjustel). Argentina kõrgliigas võistlev La Plata paiknes enne Maradona tulekut kohaliku tšempionaadi 24. ehk viimasel kohal. Vutilegendi juhendamisel on seni saadud kaheksast matšist kolm võitu, mis annab neile varasemast kaks korda kõrgema positsiooni. 	Sport	Postimees Sport	1	5
22. november 2019, 16:40	https://elu24.postimees.ee/6832884/nutikas-tutar-paastis-ema-tellides-hadaabinumbrilt-pitsat	Postimees	Nutikas tütar päästis ema, tellides hädaabinumbrilt pitsat	Pitsa. Pilt on illustreeriv FOTO: Pexels / CC0 Licence Ameerika Ühendriikides Ohios Oregoni linnas päästis tütar oma ema sellega, et helistas hädaabinumbrile teeseldes, et tellib pitsat.  Kõne võttis vastu hädaabitöötaja Tim Teneyck, kes sai üsna kiiresti aru, et tegemist võib olla eluohtliku olukorraga, teatab abcnews.go.com. «Sa helistad hädaabinubrile, et tellida pitsat?» küsis abitöötaja. «Jah, ma teen seda,» teatas noor naishääl. Teneyck sõnas siis, et see number on vale koht pitsa tellimiseks. «Sa ei saa minust aru, ma tellin just siit pitsat,» sõnas naishääl. Siis sai Teneyck aru, et helistajaga on midagi valesti ja ta peab teda aitama. Naine teatas veel üks kord, et tahab pitsat tellida ja mees vastas, et abi saabub varsti. Politsei läks sündmuskohale ja leidis, et mees peksab seal naist. Ilmnes, et naise elukaaslane tuli joobnuna koju ja läks naisele kallale. Kannatada saanud naine. Pilt on illustreeriv FOTO: Pexels / CC0 Licence Tütar tahtis oma ema päästa, kuid ta ei tahtnud, et mees sellest teada saab. Selle tõttu teeskles ta, et tellib pitsat, kuid tegelikult helistas hädaabinumbrile. Politsei võttis peksja kinni ja ta viidi trellide taha kainenema. Teneyck sõnas ajakirjanikele, et ta ei ole varem selliste kõnedega kokku puutunud, nüüdne oli esimene. Samas ta rõhutas, et teda ja ta kolleege on õpetatud kuulama helistajaid ja saama aru ka sellest, mida nad välja ei ütle. «Kui vägivallatseja kuuleb, mida telefoni ütled, siis on tõesti targem öelda, et tellid pitsat,» lisas päästetöötaja. Oregoni politseijuht Michael Navarre kiitis hädakõnekeskuse operaatorit Teneycki, et ta sai keerulisest olukorrast kiiresti aru ja käitus vastavalt. 	Elu24	Inna-Katrin Hein	0	805
22. november 2019, 16:38	https://kultuur.postimees.ee/6832890/urmas-vadi-avaldas-uue-jutukogu	Postimees	Urmas Vadi avaldas uue jutukogu	Kirjanik Urmas Vadi. FOTO: Margus Ansu Ilmunud on Urmas Vadi uus jutukogu «Elu mõttetusest», mis sisaldab 80 lühikest ja veel lühemat lugu ja on Pettunud inimeste küla kroonika. Lõik teose sissejuhatusest: See on lihtsalt selline nimi – Pettunud inimeste küla. Tegelikult pole see mingi küla, pigem linnriik, ja ka inimesed siin pole pettunud, vastupidi, nad on siia tulnud suurte unelmatega, lootuses, et nüüd kõik muutub, kõik õnnestub, algab uus ja parem elu. Oma nime sai see koht peale seda, kui Peeter I oma väesalgaga siit läbi kihutas. Peeter I hobune jäi mutta kinni ja kuningas oli nii vihane ja pettunud, et sülitas. Ning seda kohta, kuhu Peeter I sülitas, hakatigi kutsuma Pettunud inimeste külaks. Esmalt oli siin vaid paar väikest majakest, needki teineteisest meeletus kauguses. Kuid siis rajati sadam ja maanteed, kerkisid hooned, esmalt ühepereelamud, siis juba kortermajad. Siia elama soovijaid oli rohkem, kui ehitada jõuti. Peagi töötasid koolimaja, lasteaed, ostukeskus, jäähall, pakiautomaadid koos kullerteenusega, valmisid seikluspark, haigla ning hooldekodu. Ka paljud firmad olid otsustanud oma tootmise ja logistikakeskused koos kontoritega siia üle tuua. Ei läinud kaua aega, kui omandati linna staatus, tekkisid eeslinnad, neist omakorda arenesid uued keskused ja linnajaod. Ka turistide huvi ja külastatavus tõusid iga aastaga. Meie riigi endine pealinn jäeti peagi maha, seal võis veel ringi uitamas näha paari väsimatut patriooti, kes arvasid, et küll nad saavad ka seal oma elu elatud, kuid lõpuks vandusid nemadki alla ja kolisid meie juurde... Urmas Vadi jutukogu «Elu mõttetusest». FOTO: Raamat 	Kultuur	Kultuuritoimetus	0	0
22. november 2019, 16:22	https://kultuur.postimees.ee/6832844/rinnavahile-alla-vandunud-naise-lesk-meievaheline-kiindumus-suvenes-raskel-ajal-veelgi	Postimees	Rinnavähile alla vandunud naise lesk: meievaheline kiindumus süvenes raskel ajal veelgi	Andrus Laurimaa FOTO: Julia-Maria Linna Sel laupäeval esitleb metastaatilise rinnavähi ühing MTÜ Meeta raamatut «Me armastame elu! Lood metastaatilisest rinnavähist; valust ja surmast; armastusest ja rõõmust». Raamatu tulu läheb metastaatilise rinnavähiga patsientide toetuseks. Postimees avaldab otsekõnelise lõigu tänavu 16. juunil lahkunud Mai Laurimaa leselt Andrus Laurimaalt, kes kirjeldab abikaasa viimast elunädalat ja seda, mismoodi ta kujutab ette oma elu pärast naise lahkumist. «Esmaspäeval, 10. juunil tegi Mai meile veel süüa ja toimetas. Ta tegi klientidele ka lõpuni välja raamatupidamist, esitas veel tol päeval maksuametile deklaratsioonid. Õhtul ütles Mai, et lähme ikka kiirabisse ja küsime hapnikumaski, äkki nii on kergem hingata. Kui kiirabisse läksime, lausus arst, et nüüd jääb ta siia Rapla haiglasse. Maile anti valuvaigisteid ja rahusteid, tal hakkas parem. Kui olime intensiivraviosakonnas, rääkis Mai, et ta näeb valget kuju istumas enda vasakul käel. Vastasin, et see on su kaitseingel, kes ta muu ikka olla saab! Kui hakkasin minema koju, et Maile asju haiglasse järele tuua, kutsus arst mu kõrvale ja ütles, et koju ta enam ei tule. Kolmapäeval oli juba väga raske, aga siis oli ta veel palju ärkvel. Neljapäeval ärkas Mai vaid siis, kui valuvaigistite mõju hakkas kaduma. Laupäeva õhtul oli tema seisund juba väga raske. Võtsin ta kuidagi kaissu. Mai osutas oma huultele, mõtlesin, et ta tahab, et ma huuli niisutaks, aga tema andis mõista, et tahab mind suudelda. Suudlesime pikalt. Ta jäi rahulikuks ja uinus. Hingetõmbed hakkasid uuesti pikenema. Korra enne minu lahkumist ärkas ta veel, arstid süstisid veeni valuvaigistit. Kaisutasime ja Mai jäi uuesti magama. Ütlen ausalt, et siis ma põgenesin sellest haiglast. Teadsin, et ega ta seda ööd üle ei ela. Panin telefoni kodus hääletu peale. Varahommikul enne kella viit ärkasin hetkeks üles. Uuesti tegin silmad lahti enne seitset hommikul. Vaatasin, et arstilt oli tulnud paar minutit varem vastamata kõne, aga mõtlesin mitu minutit, kas helistada tagasi või mitte. Helistasin… Kell viis Mai suri. Me ei rääkinud Maiga surmast, see ei olnud meie plaanides. Tean, et ta rääkis sellest vanema poisi elukaaslasega, ütles, et ei karda surma, küll aga seda, kuidas meie temata hakkama saame, et ta on meid ära hellitanud… Meievaheline kiindumus süvenes sel keerulisel ajal veelgi, suhe muutus tugevamaks. Mai ei tahtnud välja näidata, kui raske tal tegelikult on. Tema tahtis, et asjad oleks nii hästi ja endistviisi, kui see vähegi võimalik oli. Samas ei varjanud Mai oma diagnoosi ka sõprade eest, ta rääkis sellest täiesti vabalt ja me tegime selle üle nalja. Kui pea oli jälle paljas, lasi Mai endale sinna hennamaalinguid teha ja käis julgelt kiilaspäisena ringi. Mai proovis ka muid võimalusi lisaks arstide pakutavale – käis nõidade ja selgeltnägijate juures, katsetas igasuguseid bioresonantse ja muud säärast. Ta tahtis ju terveks saada! Minu nõudmine naisele oli, et sa võid neid asju proovida, aga senine ravi peab jätkuma. Jõudsime kokkuleppele. Kõik need esoteerikud jätsid üldiselt sümpaatse mulje, välja arvatud MMSi müüjad. Kui teised rääkisid, et nemad saavad toetada üksnes teaduspõhist ravi, väitsid MMSi müüjad, et keemiaravi tapab teda veel rohkem ja joogu aga MMSi, siis saab terveks. Tänavu jaanuaris hakkas Mai seda proovima ja ega see tal eriti kurgust alla ei läinud. MMSi müüja lubas, et vedelik võidab mitte üksnes vähi, vaid ka kõik muud hädad. Taimaal sai Mai endale aga kõhuhäda ja MMS ei aidanud. Läksime apteeki, ostsin talle mingisuguse kohaliku tableti ja järgmisel päeval oli kõik korras. Mai usk MMSi kadus. Ausalt öeldes ma ei oskagi vastata küsimusele, kuidas lapsed sellega toime tulevad. Andre on suur poiss, tema elab juba oma elu. Tal on elukaaslane, kes kindlasti aitab. Märten on 15aastane, temaga saame sellest samuti rääkida. Märten on üsna avatud inimene, küll aga muretsen Tomi pärast, tema on minu moodi, kinnisema iseloomuga. Käisime Mai hauaplatsil ja ma küsisin, kas ta mõtleb ka emme peale. Tom vastas, et tahab, et emme koju tuleks. Ta saab väga hästi aru, et seda ei juhtu. Juulis käis ta Mai õe juures, siis oli Tom aeg-ajalt lehvitanud taeva poole, emmele. Poisid on tublid. Tom aitab kodustes asjades vähem, aga eks temagi saab aeg-ajalt tolmu tõmmata. Saame ise hakkama. Poistele võtan nüüd rohkem aega, tööle jääb seda vähem, õnneks on tööandja mõistev. Püüan toimetada nii, et ma ei valmistaks Maile pettumist. Eks ma olengi tublim, peangi rohkem rabelema! Meil oli koos kogu aeg hea, karjumisi ja kraaksumisi kunagi polnud, kõige suuremad tülid olidki siis, kui me päev otsa mossitasime. Tema oli veel kangem mossitaja kui mina, pigem läksin ikka mina lõpuks andeks paluma isegi siis, kui ma enda arust midagi valesti ei teinud. Diagnoosi saamise järel Mai muutus, tunnistas sedagi, kui tema tegi midagi valesti. Ta muutus veel paremaks inimeseks, kui ta varem oli. Eks ta tahtis elada võimalikult hästi seda aega, mis veel jäänud oli. Kui me käisime Maiga Põhja-Eesti Regionaalhaiglas, üllatasid mind pikad järjekorrad ja see, kui paljudel inimestel on Eestis tegelikult vähk. Onkoloogide kabinettide ukse taga on mitu rida toole ja kõigil istub keegi! Neid inimesi on meeletult! Tervena ei kujutagi seda maailma endale ette. Võin öelda, et olen sellele riigile väga tänulik. Mai haigusloost näeb, mis see kõik maksab. Enamik inimesi halab, kui vilets ja alarahastatud on meie tervishoiusüsteem. Aga kui vaadata vähihaige raviarveid, siis ma ei kujuta ette, milline perekond suudaks seda kõike oma raha eest kinni maksta. Üks süst üle nädala 4000 või 5000 eurot, sellele lisaks operatsioonid ja kõik muu! Haigekassa tasus Mai ravimise eest sadu tuhandeid eurosid. Kui keegi hakkab minu kuuldes vinguma, et riik on loll ja makse pole vaja maksta, saan ma ikka väga pahaseks! Kui sa ükskord tõsiselt haigeks jääd, saad aru, milleks see kõik! Maja ostsime me laenuga, kolisime siia 2000. aasta 2. mail, täpselt Mai sünnipäeval. Unistasime kogu aeg, et kui saame laenu makstud, siis me kohe ei tea, mida selle rahaga teeme! See kõik jäi kahjuks olemata. Praegu teeb valu näha, kui inimesed käivad tänaval käest kinni, ka meie käisime alati käest kinni. Meil olid sellekski suveks plaanid tehtud, pidime minema automatkale Lõuna-Eestisse ja Lätti. Pikemat sõitu ei julgenud ette võtta. Kui te nüüd küsisite, mida ma teen viie või kümne aasta pärast, siis ega ma ei taha oma elu üksinda lõpetada. Iseasi, kas ma ka kedagi väärilist leian. Etalon on ees. Selleks, et hakata üldse mõtisklema kellestki teisest enda kõrval, on vaja ilmselt väga palju aega. Aga ma ei taha oma elu päris üksinda lõpetada, keegi ei taha. Mai uskus, et tal on kaks kaitseinglit, tema isa ja vanaema, kes on samuti seal üleval. Ja ta nägi enne surma inglit oma vasemal käel! Olen täiesti veendunud, et see ei ole kõik. Maiga juhtunu on mind selgesti muutnud. See ei ole lõplik, see ei saa lihtsalt nii olla!» Raamatu idee taga on metastaatilise rinnavähi haigeid koondav MTÜ Meeta (Kaisa Sein), ilmumist toetas Novartis ja autorid on Nils Niitra ja Janek Mäggi. 	Kultuur	Postimees	0	513
22. november 2019, 16:21	https://raamatud.postimees.ee/6832863/hannes-vorno-tallinna-tv-oli-nagu-pornoajakiri-mida-paljud-vaatasid-kuid-mille-vaatamist-seltskonnas-ei-peetud-heaks-tooniks	Postimees	Hannes Võrno: Tallinna TV oli nagu pornoajakiri, mida paljud vaatasid, kuid mille vaatamist seltskonnas ei peetud heaks tooniks	Hannes Võrno. FOTO: Sander Ilvest Saatejuht Hannes Võrno annab välja uue raamatu, mis jõuab poodidesse 25. novembril. Raamatuesitlus toimub 4. detsembril kell 18 Solarise Apollos. Hannes Võrno «33 kohtumist». FOTO: Raamat «Kallid sõbrad, täna saan öelda: televisioon – minu suur armastus – on otsustanud, et viimane sõna jääb alati temale. Üksnes telesaade «Kahvel», mida vedasin koos Kiur Aarmaga, lõppes suurejoonelise ilutulestiku, muusikalise lõppakordi ja tänusõnadega. Kõik muud saated on lõppenud teadmatusega ja just teadmatusest saabki teleinimesel ühel hetkel villand,» tutvustab autor uut teost. «Mu kallis sõber Tarmo ütles, et Eestis pole vahet, oled sa pornonäitleja või riigikogulane, häbi on sama. Tallinna TV oli nagu pornoajakiri, mida paljud vaatasid, kuid mille vaatamist seltskonnas ei peetud heaks tooniks.» Poolteist hooaega kestnud saadet «Hannes Võrno 33 minutit» jääb meenutama kokkuvõte kohtumistest põnevate saatekülalistega. Need jutuajamised olid Hannes Võrnole väga olulised ja õpetlikud. Raamat «Hannes Võrno. 33 kohtumist» koosneb materjalist, mis autoril arhiividest päästa õnnestus. «Olen alati olnud seisukohal, et väga hea saatejuht ei ole mitte see, kellega vaataja ära on harjunud, vaid see, kes võtab su oma saate lõpuminutiteni endale. Olen väga tänulik kõikidele hingedele, kes minu saatega mistahes moel seotud olid. Aitäh vaatajale, kellele ma siiralt ja südamest ütlesin iga saate lõpus – ma armastan teid, aitäh selle aja eest, mille oma elust andsite,» tänab Võrno. Raamatus «Hannes Võrno. 33 kohtumist» avanevad lugejale imelised teekonnad, millele inimmõte väärtuse annab. Elusaatused, kogemused ja vaated, mis võivad, aga ei pruugi sulle meeldida, kuid panevad sind kindlasti mõtlema inimese tõelise olemuse ja keerulise teekonna üle. 	Raamatuportaal	Apollo Raamatuportaal	0	3
22. november 2019, 16:20	https://sport.postimees.ee/6832862/parnu-vutimehed-asuvad-esiliiga-uleminekumangudes-edu-kaitsma	Postimees	Pärnu vutimehed asuvad esiliiga üleminekumängudes edu kaitsma	Rakvere JK Tarvas tunnistas esiliiga esimeses üleminekumängus küll Pärnu JK paremust, kuid omab endiselt võimalust säilitada koht samal liigatasandil. FOTO: Ain Liiva Laupäeval selgub Esiliiga üleminekumängude võitja, kui kell 13.00 lähevad Rakvere kunstmurustaadionil vastamisi Rakvere JK Tarvas – Pärnu JK. Avamängust lahkus positiivse tulemusega Esiliiga B-s kolmanda koha saavutanud Pärnu, kui Esiliigas kaheksandaks jäänud Tarvas alistati 3:2. Koduväljakul mänginud Pärnu alustas kohtumist paremini, üheksandal minutil avas nende poolelt skoori Kein Makovei. Tarvas viigistas tänu Siim Rannamäe 63. minuti penaltile, kuid veerand tundi hiljem taastas Pärnu taaskord eduseisu. 85. minutil lõi Makovei Pärnu kolmanda värava ning tagas suvepealinna vutitiimi triumfi. Mõned minutid enne normaalaja lõppu vähendas Rakvere kaotust Siim Rannamäe. Üleminekumängude võitja selgub kahe mängu kokkuvõttes. Kui lõppseis jääb viigiliseks, on võitjaks meeskond, kes lööb rohkem väravaid võõrsil. Seega on nii Pärnul kui Rakverel veel head võimalused kindlustada järgmiseks aastaks koht Esiliigas. Rakvere peatreener Tarmo Rebane: «Hetkel on kõik veel lahtine. Meil on väga hea võimalus jääda Esiliigasse püsima. Katsume kokku saada tugeva koosseisu ja lõpetada hooaeg positiivse emotsiooniga.» Kaitsja Mihkel Saar: «Usun, et meis on piisavalt sisu, et Pärnu alistada. See nõuab küll tõsist pingutust, aga loodame olla ülesande kõrgusel ja pakkuda kodupublikule rõõmu.» Pärnu peatreener Igor Prins: «Hooaja kõige olulisem mäng. Teeme kõik, et jõuda Esiliigasse.» Poolkaitsja Risto Pärnat: «Oleme valmis, et viimases mängus anda endast kõik. Meie jaoks väga tähtis mäng.» 	Sport	Postimees Sport	0	0
22. november 2019, 16:19	https://kultuur.postimees.ee/6832860/hieronymuse-sarjas-esitletakse-nelja-klassikateost	Postimees	Hieronymuse sarjas esitletakse nelja klassikateost	Pablo Neruda „Armastusluuletused: Kakskümmend armastusluuletust ja meeleheitelaul; Kapteni laulud; Sada sonetti armastusest“. FOTO: Raamat Neljapäeval, 5. detsembril, kell 14 esitletakse Tallinna Kirjanike Maja musta laega saalis nelja Hieronymuse sarjas ilmunud klassikateost. Hieronymus on Eesti Kultuurkapitali ja Eesti Kirjanike Liidu tõlkijate sektsiooni initsiatiivil loodud programm, mis toetab oluliste maailmaklassikasse kuuluvate ilukirjandusteoste eesti keelde tõlkimist ja nende kirjastamist. Programmi rahastavad kahe kolmandiku ulatuses Eesti ettevõtjad ja ühe kolmandiku ulatuses Eesti Kultuurkapitali nõukogu. Sellel sügisel on sarjas ilmunud või kohe ilmumas: Gustave Flauberti «Bouvard ja Pécuchet», prantsuse keelest tõlkinud, kommenteerinud ja saatesõna kirjutanud Andres Raudsepp (Ilmamaa); Hans Henny Jahnni «Puulaev», saksa keelest tõlkinud Mati Sirkel (Eesti Raamat); Pablo Neruda «Armastusluuletused: Kakskümmend armastusluuletust ja meeleheitelaul; Kapteni laulud; Sada sonetti armastusest», hispaania keelest tõlkinud ja järelsõna kirjutanud Carolina Pihelgas (Kaksikhammas); Johann Wolfgang Goethe «Hingesugulased», saksa keelest tõlkinud ja saatesõna kirjutanud Heli Mägar (EKSA). Raamatuid esitlevad ja tõlkijatega vestlevad Hieronymuse ekspertkomisjoni liikmed Triinu Tamm ja Märt Väljataga. Prantsuse prosaisti Gustave Flauberti (1821–1880) satiiriline romaan räägib loo kahest ametnikust, kes on otsustanud pensionile minna ning saavad tänu sülle langenud pärandusele viia ellu oma unistuse – veeta elu ülejäänud aastad maaidülli nautides. Sellest ei tule loomulikult mitte midagi head. Nagu meie Bornhöhe Tatikas ja Vesipruul, nii ajavad ka prantslased Bouvard ja Pécuchet untsu kõik need mustmiljon asja, mille nad ette võtavad. Autor on romaani valanud kogu inimliku rumaluse ilmingute kollektsiooni. Flaubertile postuumselt plagiaadisüüdistuse toonud teosele on lisatud Barthélemy Maurice’i samateemaline novell. Hans Henny Jahnn (1894–1959) oli saksa näitekirjanik, prosaist ja orelimeister. Tema romaan «Puulaev» on painavalt sünge allegooriline lugu punaste purjedega puulaevast, mis asub teadmata põhjusel teele tundmatu lasti ning mõistatusliku kapteni ja meeskonnaga. Reisi põhjusi võiksid teada ainult superkargona tuntud hämar tegelane ja kapten, kuid see on niisama ebakindel kui laevatrümmis olevate kastide sisu. Raamatut on aegade jooksul peetud nii mereromaaniks kui ka kriminaalromaaniks. Kumbki neist määratlustest ei anna edasi raamatu tõelist olemust, mis ongi jäänud tabamatuks. «Puulaev» on sissejuhatav tempokas eelmäng suurele sümfooniale, triloogiale «Kallasteta jõgi», kuid ka täiesti iseseisev tervik, andes kätte motiivid, mis triloogia järgnevates osades leiavad ligi 2000 leheküljel käsitlust largo larghissimo. Seda triloogiat peetakse 20. sajandi saksa kirjanduse üheks olulisemaks teoseks. Pablo Neruda (1904–1973) oli tšiili luuletaja, üks 20. sajandi hispaaniakeelse kirjanduse tähtsamaid autoreid. «Armastusluuletused» hõlmavad kolme olulist Pablo Neruda luulekogu. «Kakskümmend armastusluuletust» on Neruda kõige kuulsam luulekogu, mida tuntakse üle terve Ladina-Ameerika ja Euroopaski. Need kirglikud armupalangud pani Neruda kirja varases nooruses. Armastatu on sageli kättesaamatu ja suhe temaga ebakindel. «Kapteni laulud» on seevastu kirjutatud hiljem, kaua kestnud rännakute ajajärgul. Siin on Neruda elus saabunud pöördepunkt pärast tutvumist kitarristi ja laulja Matilde Urrutiaga. «100 sonetti armastusest» on autori kõige mahukam lembeluuletuste sari, mis valmis Isla Negra poolsaarel. See aeg oli Neruda elus kõige rahulikum ja turvalisem. Vabavärsilised sonetid hõlmavad laia meeleolude spektrit, kus võib kõrvuti leida raskemeelset süngust, lõbusat mängulisust, argiseid tähelepanekuid ja metafüüsilisi mõtisklusi. Tuntud saksa klassiku Johann Wolfgang von Goethe (1749–1832) romaanis «Hingesugulased» kujutab autor oma kaasaega, tegevuspaigaks on aadlimõis, kus põimuvad keerukad suhtekombinatsioonid. Romaani välise sündmustiku põhjal võiks väita, et tegu on traagilise armastusromaaniga, kuid tekst oma sümbolite, paralleelide ja allegooriatega on palju mitmekihilisem. Kirjanikku huvitab konflikt armastuse ja abielu, üksikisiku õnnepüüdluste ja kodanliku elukorralduse, alateadvuse ja teadvuse, tungide ja kõlbluse, tunnete ja mõistuse, üldisemalt looduse ja kultuuri vahel. Autor on teose põhjalikult läbi komponeerinud, ta vahetab tekstiliike: sisse on põimitud kirjad, mõttepäevik ja novell. Autori distantseeritud stiil ühes varjatud peene irooniaga on kummalises vastuolus teoses kujutatud tunnetetulvaga. Nii võib seda romaani vaadelda kui Goethe vastust tollal saksa kirjanduses valitsenud romantikutele, ent ühtlasi kui noorpõlveromaani «Noore Wertheri kannatused» keerukamat ja küpsemat edasiarendust. 	Kultuur	Kultuuritoimetus	0	0
22. november 2019, 16:08	https://elu24.postimees.ee/6832846/pildid-12-sorme-ja-19-varbaga-naist-peetakse-noiaks	Postimees	Pildid: 12 sõrme ja 19 varbaga naist peetakse nõiaks	India idaosas elav Kumar Nayak sündis lisasõrmede ja –varvastega ehk tal on polüdaktüülia. Ganjami piirkonnas Odishas elaval 63-aastasel naisel on 12 sõrme ja 19 varvast, mille tõttu on ta peaaegu kogu oma elu end peitnud, kuna teda peetakse nõiaks, teatab dailymail.co.uk.  Naise sõnul on ta elu olnud üsna keeruline, teda põlatakse, teda on rünnatud ja üritatud tappa. Pärast tema sündi kaalusid ta vanemad, kas lasta liigsed sõrmed ja varbad ära opereerida, kuid selleks ei jätkunud raha. Indialanna sõnul õppis ta koos lisasõrmede ja -varvastega elama ega tee enam ammu mõnitavatest kommentaaridest välja. «Sündisin defektiga ja pere ei saanud vaesuse tõttu mind operatsioonile viia. Olen juba 63-aastane ja oma eripäraga harjunud. Peale pereliikmete keegi minuga eriti ei suhtle. Naabrid hoiavad eemale, kuna peavad mind nõiaks, kes võib nende elu ära rikkuda,» sõnas naine. Kumar Nayakil on 12 sõrme ja 19 varvast. FOTO: India Photo Agency / SWNS/Scanpix Iga 1000 sünni kohta on üks laps, kellel on lisasõrmed või -varbad, kuid Nayak on äärmuslik juhtum, sest tal on neid väga palju. Tavaliselt on inimesel ülearu mõni sõrm või varvas, kuid väga harva on lisa korraga nii sõrmedel kui ka varvastel. Siiski on üks naaber, kes naist ei pelga ja talle kaasa tunneb. «Ta lisavarbad ja -sõrmed on geneetilise mutatsiooni tagajärg ning sellel ei ole mitte midagi pistmist nõidusega. Mul on kahju, et perekond ei saanud teda operatsioonile saata,» sõnas naaber. Polüdaktüülia puhul soovitatakse liigsete sõrmede ja varvaste eemaldamise operatsioon teha siis, kui laps on 1–6-aastane. 	Elu24	Inna-Katrin Hein	0	102
22. november 2019, 16:07	https://kultuur.postimees.ee/6832845/anna-kaneelina-annab-kammerliku-kontserdi	Postimees	Anna Kaneelina annab kammerliku kontserdi	Anna Kaneelina Genialistide klubis FOTO: Laila Kaasik Anna Kaneelina annab 27. novembril Vaba Laval kõlaliselt kammerliku ning visuaalselt psühhedeelse kontserdi. Anna Kaneelina on laulja ning laulukirjutaja, kelle kriitikute ja kuulajate tunnustust pälvinud debüütalbum ilmus aasta alguses. 27. novembri kontserdil kõlavad Anna Kaneelina lood aga tavapärasest erinevalt, sest oma panuse on muusika kujundamisse lisanud ka helilooja Raun Juurikas.   Muusika kõlab uutes, vaid selleks puhuks loodud seadetes ning lisaks bändile on laval ka kuueliikmeline kammeransambel – keelpillikvartett Prezioso, Lisa Kawasaki flöödil ja Mattias Vihmann metsasarvel. Laulja sõnul annab see kuulajaile võimaluse kogeda muusikat läbi uue prisma, sest tavapärase viieliikmelise bändi asemel on laval seekord 11 muusikut, kes oma energia ja panusega muusikale jõudu ning kõlakihte lisavad. Muusikaliste seadete autor Raun Juurikas on äärmiselt laia profiiliga muusik, arranžeerija ning helilooja. Tema helikeel on väga ekspressiivne ning eksimatult äratuntav. «Koostöö Rauniga on olnud väga inspireeriv ja tunnen, et meie muusika täiendab teineteist imeliselt. Minu jaoks loob see lugudesse kohati täiesti teise dimensiooni, viies lood uutele radadele. Samas toovad Rauni seaded esile just neid nüansse, mis muidu vaid minu lugude stuudioversioonides kõlavad,» selgitab Anna. Anna Kaneelina muusika orgaanilisust ning tundevärve edastab ka kontserdi visuaalne pool. Auhinnatud teadusfotograaf ja neurobioloog Heiti Pavese mikroorganismidest tehtud fotodest seab liikuva videokujunduse tunnustatud kunstnik Alyona Movko. Sellisel viisil sulanduvad teadus, orgaaniline muusika ning videopildiline psühhedeelia üheks suureks ühiselt hingavaks organismiks. Kontserti korraldab SA Eesti Kontsert kontserdisarjas «Curioosum», mis ühendab muusika teaduse ja tehnoloogiaga. Bänd: Anna Pärnoja, Erki Pärnoja, Joel-Rasmus Remmel, Peedu Kass, Ahto Abner Keelpillikvartett Prezioso – Hanna-Liis Nahkur, Mari-Katrina Suss, Helena Altmanis, Andreas Lend Flööt – Lisa Kawasaki, Metsasarv – Mattias Vihmann Videokunstnik Alyona Movko Teadusfotod Heiti Paves Valguskunstnik Andre Petraudze Helikunstnik Marko Erlach 	Kultuur	Kultuuritoimetus	0	0
22. november 2019, 16:06	https://poliitika.postimees.ee/6832842/ratase-kahtlused-jarviku-suhtes-said-kinnitust	Postimees	Ratase kahtlused Järviku suhtes said kinnitust	Ratas. FOTO: Sander Ilvest Peaminister Jüri Ratas (Keskerakond) ütles Kuku raadio saates Vox Populi, et maaeluministri Mart Järviku (EKRE) tegevuse uurimiseks kokku kutsutud komisjoni raporti järeldused andsid talle kinnitust seniste kahtluste osas. «See aruanne andis mulle rohkem kinnitust kahtlustele, mida ma ütlesin meediale seitse-kaheksa päeva tagasi, kus ma ütlesin, et mul on küsimusi,» lausus Jüri Ratas. «Kui on kahtlused huvide konflikti ja tõe rääkimise osas valitsuse liikme poolt, siis muidugi teeb see murelikuks,» rääkis peaminister. Ratas selgitas, et Järviku suhtes otsuse langetamine eeldab mõlema erakonna esimehega kohtumist. «Millal see toimub, ma ei tea. Ühe erakonna esimees (Seeder) tuleb ju välismaalt,» ütles Jüri Ratas. 	Poliitika	Loora-Elisabet Lomp	16	2
22. november 2019, 16:05	https://www.postimees.ee/6832841/viimsi-valla-abivallavanem-georg-aher-astus-tagasi	Postimees	Viimsi valla abivallavanem Georg Aher astus tagasi Täiendatud kell 18.08	Georg Aher FOTO: Sille Annuk Täna esitas Viimsi valla abivallavanem Georg Aher tagasiastumispalve. Viimsi valla abivallavanem Georg Aher on esitanud oma tagasiastumispalve alates homsest, 23. novembrist. Aher alustas Viimsis abivallavanemana tööd selle aasta 26. märtsil ning vastutas vallavalitsuses alus-, üld- ja huvihariduse valdkonna eestvedamise eest. Viimsi vallavalitsuse avalike suhete juht Rain Resmeldt Uusen ütles Postimehele, et praegu ei ole veel teada, miks abivallavanem Georg Aher esitas tagasiastumispalve. Uuseni sõnul selgub põhjus uue nädala alguses. Varem on reformierakondlane Aher olnud haridusministeeriumi kantsler, aastatel 2004–2007 oli ta Tartu abilinnapea, töötades toonase Tartu linnapea Laine Randjärve (toona Jänes) meeskonnas. Postimees kirjutas teisipäeval, kuidas Viimsi vallavalitsus ütles Haabneeme kooli direktori töölepingu üles. Kolmapäeval toimus koolis koosolek, kus osalesid lapsevanemad, hoolekogu, õpetajad ja vallavalitsus. Seal otsustati, et direktor jätkab oma ametis ning parandatakse kooli ja valla suhtlust. Kuna Georg Aheri haldusalasse kuulub Haabneeme kool, siis tema poole pöördus kool probleemidega. Postimehele teadaolevalt on koolipere pöördunud mitmel korral abivallavanema poole ruumipuuduse tõttu. Kuna kool on ülerahvastatud ning osa tunde viiakse läbi koridorides, siis kool ootas lahendusi ja pakkus omapoolseid mõtteid ka valda. Nende kirjadele aga vastuseid ei tulnud. 	Postimees	Postimees	9	90
22. november 2019, 16:02	https://sobranna.postimees.ee/6832326/tanased-reisileiud-43-euroga-gruusiasse-veini-nautima	Postimees	Tänased reisileiud: 43 euroga Gruusiasse veini nautima Täiendatud!	Gruusia on tuntud oma heade veinide poolest. FOTO: Shutterstock Reisileiud on kokku kogutud trip.ee ja hetked.ee leheküljelt. Edasi-tagasi lend Tallinnast Gruusiasse alates 43€ Edasi-tagasi lend Tallinnast Amsterdami alates 119€ Edasi-tagasi lend Tallinnast Malagasse alates 146€ Edasi-tagasi lend Tallinnast Rooma alates 147€ Edasi-tagasi lend Tallinnast Phuketile alates 476€ Edasi-tagasi lend Tallinnast Saint Kitts and Nevisele alates 543€ Edasi-tagasi lend Tallinnast Berliini alates 20€ Edasi-tagasi lend Riiast Šotimaale alates 30€ 	Sõbranna	Triin Sepp	0	0
22. november 2019, 15:59	https://maailm.postimees.ee/6832830/hispaania-kohus-soovitab-assadi-onu-rahapesu-eest-kohtu-ette-tuua	Postimees	Hispaania kohus soovitab Assadi onu rahapesu eest kohtu ette tuua	Assadi perekonnale kuuluv villa Marbellas. FOTO: AFP / Scanpix Hispaania kohtunik soovitas, et Süüria endine asepresident Rifaat al-Assad ja veel 13 inimest toodaks seoses organiseeritud kuritegevuse ja rahapesuga kohtu ette. Kohtunik José de la Mata sõnul on president Bashar al-Assadi eksiilis elav onu Rifaat ja teised, nende seas Rifaati kaheksa last, alates 1980. aastatest Süüriast läbi Euroopa riikide raha pesnud. Kohtu väitel pesid nad 600 miljonit eurot läbi kinnisvaratehingute Hispaanias. 2017. aastal käskis kohtunik arestida enam kui 500 Assadile ja tema sugulastele kuuluvat kinnisvara. Rifaat al-Assad, kes elab arvatavalt Prantsusmaal, pages Süüriast 1984. aastal. Kohtunik palus prokuratuuril otsustada, kas Hispaania peaks menetlusega edasi liikuma. 	Maailm	AP/BNS	0	1
22. november 2019, 15:59	https://majandus24.postimees.ee/6832828/analuutik-kinnisvaramulli-lohkemist-ei-maksa-karta	Postimees	Analüütik: kinnisvaramulli lõhkemist ei maksa karta	Kinnisvaraarendus, taustal SEB Eesti peakontor. FOTO: Arvo Meeks/Valgamaalane SEB majandusanalüütik Mihkel Nestor leiab, et praegune ehitusaktiivsus kinnisvaraturul on küll väga suur, kuid 2007. aasta stiilis kinnisvaramulli lõhkemist pole tema hinnangul siiski oodata. Tõdemaks, et Eesti kinnisvaraturg on olnud viimastel aastatel aktiivne ei pea olema analüütik ega kinnisvaraekspert, kirjutab Nestor. «Tallinnas ja Tartus on kraanasid täis terve linn ning kerkinud on lausa uusi linnajagusid. Isegi väikelinnades, kus pole suuremat ehitustegevust nähtud aastakümneid, on järsku tekkinud uusi hooneid ja paljud saanud renoveerimise läbi uue kuue,» märkis analüütik nädalakommentaaris. Tõepoolest, kui vaadata ehitusmahtusid, siis on analüütiku sõnul Eestis viimastel aastatel uusi hooneid rajatud enamgi, kui kurikuulsal 2007. aastal. Kui toonase kinnisvarabuumi tipus sai aastas kasutusloa 567 000 ruutmeetrit uut elamispinda, siis eelmisel aastal oli see number 585 000 ruutmeetrit. Tõeline rekord lüüakse aga just tänavu, kui ainuüksi kolme kvartali jooksul on kasutusloa saanud 518 000 ruutmeetrit uusi eluruume. Lisaks ehitusmahtudele on 2007. aasta tasemest tublisti üle ka elukondliku kinnisvara hinnatase. Kui 2007. aastal maksis korteri keskmine ruutmeeter Eestis kõige enam 1200 eurot, siis nüüd toimuvad tehingud keskmiselt juba 1300 euro juures. Vähe on neid, kes suudavad endale uue kodu soetada vaid säästude arvelt. Nii on viimastel aastatel väga aktiivne olnud ka majapidamiste laenamine ja pankade poolt väljastatud kodulaenude kogumaht on kasvanud 2007. aasta lõpu 5,6 miljardilt peaaegu 8 miljardi euroni. «Kas jälle on kinnisvaravaimustuses eestlased end lõhki laenanud ja kordub 2007. aasta stsenaarium? Kindlasti mitte. Lähemal vaatlusel tekib sarnasuse asemel pigem raskusi 2007. aastaga üldse mingisuguse ühisosa leidmisel. Ehitusmahu võrdlemisel tuleb silmas pidada, et muutunud on ka ostjaskond ja tema ostujõud,» märkis Nestor. Kinnisvaraturul jagub Nestori sõnul praegu rohkem ostjaid. Ehkki kinnisvara soetatakse igas vanuses, kuulub valdav enamus koduostjatest siiski väga spetsiifilisse vanusegruppi – ligi 30-aastased või pisut vanemad inimesed. Tänu laulva revolutsiooni aegsele beebibuumile on sellises vanuses inimeste arv olnud viimastel aastatel rekordiliselt kõrge, ületades tublisti 2007. aasta taset. «Hoopis teisest klassist on ka inimeste ostujõud. Kui 2007. aastal piirdus Eesti keskmine brutopalk pisut enam kui 700 euroga, siis tänavu ületab see juba 1400 eurot. Seega, kui 2007. aastal sai keskmise brutopalga eest osta vaid 0,6 ruutmeetrit keskmist korterit, siis tänavu saab keskmise brutopalga eest rohkemgi kui ühe ruutmeetri. Sarnaselt on oluliselt vähenenud leibkondade võlakoormus suhtena sissetulekutesse,» juhtis analüütik tähelepanu. Nestori sõnul iseloomustab toimunud muutusi hästi majapidamiste säästmismäär – kui suure osakaalu oma sissetulekust suudavad inimesed kõrvale panna. 2007. aastal oli Eesti säästmismäär negatiivne ehk laenude arvel tarbiti aastas rohkem, kui suudeti teenida. Täna on Eesti säästmismäär jõudnud umbes 12 protsendini ja ületab sellega Euroopa keskmist. 	Majandus	BNS	0	11
22. november 2019, 15:58	https://kultuur.postimees.ee/6832829/draamateatris-esietendub-koostoos-lavakunstikooliga-gorki-paikese-lapsed	Postimees	Draamateatris esietendub koostöös lavakunstikooliga Gorki «Päikese lapsed»	Eesti Draamateatris esietendub Maksim Gorki „Päikese lapsed". FOTO: Laura Pählapuu Laupäeval, 23. novembril esietendub Eesti Draamateatri suures saalis Maksim Gorki „Päikese lapsed“, mille lavastaja Uku Uusberg toob välja EMTA lavakunstikooli 29. lennu tudengite ning Aleksander Eelmaa ja Ita Everiga. Maksim Gorki kirjutas „Päikese lapsed” 36-aastaselt ajalooliselt murrangulisel 1905. aastal ning tähelepanuväärne on fakt, et see näidend on kirja pandud vangis istudes. Gorki osales 1905. aasta alguses riikliku võimu suhtes kriitilisel meeleavaldusel, milles nõuti kehtiva riigikorra vägivallatut muutumist, mille tagajärjel ta vägivaldselt arreteeriti. Näidendi peategelasteks on vene intelligendid, kes üritavad keset ühiskondlikku lõhestumist seista aadete ja suuremate väärtuste eest äsja alanud 20. sajandil – teha teadust, viljeleda kunsti, armastada. 19. sajandi keskpaigaks oli eliit (ka Venemaal) aru saanud, et hierarhia pole humanistlikult jätkusuutlik, suurriikides kaotati küll pärisorjus, kuid 20. sajandi alguseks kobrutas maailmas endiselt ülekohus ning süvenes ühiskondlik lõhe. Mis siis 19. sajandil muutmata jäi? Kas me suudame täna seda kuidagi mõista? Millest inimkond loobus? Küsimused püsivad tänaseni. Maksim Gorki, „Päikese lapsed“. Lavastaja Uku Uusberg. Kunstnik Laura Pählapuu. Valguskunstnik Priidu Adlas. .Helikujundaja Hendrik Kaljujärv. Tõlkinud Hans Luik. Osades EMTA lavakunstikooli 29. lennu tudengid Jan Erik Ehrenberg, Ekke Märten Hekles, Simo Andre Kadastu, Martin Kork, Lena Barbara Luhse, Maris Lüüs, Märten Metsaviir, Maarja Johanna Mägi, Kaarel Pogga, Oskar Punga, Kristiin Räägel, Ken Rüütel, Oskar Seeman, Andreas Aadel, Markus Helmut Ilves, Mihkel Kohava ning Ita Ever ja Aleksander Eelmaa Eesti Draamateatrist. 	Kultuur	Kultuuritoimetus	0	2
22. november 2019, 15:46	https://sport.postimees.ee/6832814/floyd-mayweather-naaseb-tippsporti	Postimees	Floyd Mayweather naaseb tippsporti	Floyd Mayweather Jr FOTO: TOSHIFUMI KITAMURA/AFP Endine poksistaar Floyd Mayweather andis sotsiaalmeedia vahendusel teada, et naaseb järgmisel aastal profisporti. 42-aastane ameeriklane peab kõnelusi UFC presidendi Dana Whitega. «Mina ja Dana White töötame ühise eesmärgi nimel, et tuua teieni suurejooneline võitlusspordi üritus 2020. aastal,» kommenteeris Mayweather. Mayweather pidas enda viimase matši Jaapani kikkpoksija Tenshin Nasukawa vastu, kui alistas vastase kõigest 140 sekundiga. Ka aastal 2017 tuli ameerklane tippsporti tagasi, kui seljatas poksimatšis MMA-võitleja Conor McGregori. Coming out of retirement in 2020 A post shared by Floyd Mayweather (@floydmayweather) on Nov 21, 2019 at 7:54pm PST 	Sport	Postimees Sport	0	0
22. november 2019, 15:42	https://raamatud.postimees.ee/6823181/indrek-hargla-esitleb-uut-ajaloolist-kriminaalromaani	Postimees	Indrek Hargla esitleb uut ajaloolist kriminaalromaani	Eesti kirjanduse kuu viimane vestlusõhtu. Indrek Hargla. FOTO: Konstantin Sednev / Postimees Grupp Kirjanik Indrek Harglal on valmis saanud uus krimiromaan Vanast Tallinnast – «Apteeker Melchior ja Pilaatuse evangeelium». Raamatu esitlus toimub 30. novembril kell 13 Viimsi Keskuse Apollos. Indrek Hargla «Apteeker Melchior ja Pilaatuse evangeelium». FOTO: Raudhammas «Apteeker Melchior ja Pilaatuse evangeelium» on seitsmes raamat Indrek Hargla ajalooliste kriminaalromaanide tsüklis, milles kuritegusid lahendab Tallinna apteeker Melchior Wakenstede. Issanda Aasta 1433 sügisel tuleb Melchiori juurde Harju läänimees Hunold Metsentaken ja palub tema abi, et päästa süütu mees mõrvasüüdistusest. Melchior peab minema Toompeale, kuulsa rüütli Detmar von Wenthuseni majja, kus hiljuti on julmal kombel tapetud üks inimene ja Metsentaken on veendunud, et õige süüdlane on endiselt vabaduses ja elab selles majas rahulikult edasi. See on ohtlik ülesanne, kuid Melchior võtab selle vastu. Ta leiab peaegi, et Wenthuseni maja peidab endas palju saladusi ja üks nendest võib olla seotud kurikuulsa raamatuga, mille nimi on «Pilaatuse evangeelium». Mõrvar võib olla ükskõik kes mitmest väärikast inimesest, kes Wenthuseni majas elavad, ning Melchior on kistud aadlimeeste omavaheliste tülide keerisesse. Romaani teine tegevusliin jälgib Melchiori poja tegutsemisi Lübeckis ja Hamburgis, kus ta lahendab Wakenstede suguvõsa needuse mõistatuse ning saab salapärase alkeemiku Benedictus Bremeri õpilaseks. 	Raamatuportaal	Apollo Raamatuportaal	0	16
22. november 2019, 15:42	https://kodustiil.postimees.ee/6832297/pilt-selgeks-kas-kvaliteetne-kodutehnika-aitab-ikka-kodu-muugile-kaasa	Postimees	Pilt selgeks: kas kvaliteetne kodutehnika aitab ikka kodu müügile kaasa?	Kvaliteetne kodutehnika aitab kinnisvara müüa. FOTO: Shutterstock Kinnisvaramaastikul kehtib kirjutamata reegel: kui kuulutuses on märge «kvaliteetne kodutehnika», siis tasub selle pakkumisega lähemalt tutvust teha, kuna ilmselt on ka kodutehnikat ümbritsev üsna väärtuslik. Korralikud, heal tasemel ja uued kodumasinad ei pruugi summa summarum kinnisvara lõpphinnas kajastuda, kuid nii hinda kui potentsiaalse ostja käitumist mõjutava tegurina lähevad need kindlasti arvesse, vahendab kinnisvaraportaal KV.EE. On ju selge, et keegi ei investeeri esmalt tehnikasse ja alles seejärel siseviimistlusse ja sisustusse. Kui korteris on nimeka brändi tehnikaseadmed, siis on selge, et ka kõik muu seal on viimase peal. Kodumasinad soetatakse tavaliselt siis, kui ehitustööd on tehtud ja mööbel tellitud. Kui siis on veel jaksu kulutada kvaliteetsetele seadmetele, siis järelikult ei ole kinnisvara omanik ka varem endale järeleandmisi lubanud. Suur köögitehnika Köögis on tehnikat kõige rohkem, mistõttu on kvaliteetsed seadmed selle ruumi puhul võimaliku ostja silmis veenev argument. Eriti olulised on pliit, ahi, külmik ja nõudepesumasin, kuna neid on igapäevaselt kõige enam vaja. Söögitegemine on argine toiming, mille juures mängivad suurt rolli konkreetse tehnikaseadme võimalused ja funktsioonid. Seetõttu on üsna loogiline, et paljud vaatavad esimesena just pliiti. Elektripliit, kvaliteetne ahi sealhulgas, peab kindlasti olema tippklassist – seda nii tehniliste näitajate kui disaini poolest. Hulk erinevaid küpsetusprogramme, eelsoojendus, ökonoomne energiakasutus, aga ka Wi-Fi ühendus on tingimused, mida ühelt moodsalt elektripliidilt võiks eeldada. Pliidiga koos käib paaris õhupuhasti – need kaks paiknevad köögis koos ja õhupuhasti valitakse tavaliselt pliidi järgi. Visuaalne pool ehk pilkupüüdev disain on eriti määrav sellise õhupuhasti puhul, mis paikneb avatud köögis või köögisaare kohal, kus puhasti on igast küljest vaadeldav. Kuid niisama tähtis on ka õhupuhasti sisu: kas tegemist on automaatse seadmega, mis lülitub automaatselt sisse ja seadistab tõmbevõimsuse vastavalt sellele, kui intensiivselt pliidil süüa tehakse, kas sel on nutikas ühendus pliidiplaadiga, sisseehitatud LED-valgustus, madal energiatarbimine, kõrge efektiivsusega filter jms. Väike köögitehnika Alahinnata ei maksa ka väikese köögitehnika rolli kinnisvara müügiedu kujundamisel. Kodumasinad, mis ei ole primaarse tähtsusega, aga on köögis siiski esindatud, on ostja silmis boonuseks. Muidugi ei ole mõistlik kööki suvaliste tehnikavidinatega üle ujutada. Iga asi peab olema siin põhjusega ja pigem olgu tehnikat vähem, aga see-eest kvaliteetsemad asjad. Lisaks suurtele kodumasinatele võiks köögis leida koha mikrolaine- ja konvektsioonahjule, mõnele multifunktsionaalsele köögikombainile ja esmaklassilisele kohviautomaadile. Mikrolaineahi, mis lisaks toidu soojendamisele, ka seda röstida ja küpsetada ning külmutatud toiduaineid sulatada, on igas köögis tänuväärne abivahend, sest aitab kokku hoida toidu valmistamisele kuluvat aega. Et köögikappe ja tööpinda tehnikaga mitte üle kuhjata, tasub köögikombaini ja kohviautomaadi valida sellised, mis suudavad teha mitut asja. Korralik köögikombainiga saab toitu püreestada, lõikuda, hakkida, peenestada ja vahustada nõnda et, mikserit või blenderit ei ole lisaks vaja. Kvaliteetne Wi-Fi ühenduse ja puutetundliku ekraaniga kohviautomaat on aga iga modernse köögi au ja uhkus, mis annab kinnisvara ostjale selge signaali: kui juba kalli kohvimasina jaoks raha jagus, siis võib kindel olla, et ka kõik muu siin majapidamises on väärtuslik. 	Kodustiil	Kodustiil.ee	0	0
22. november 2019, 15:35	https://elu24.postimees.ee/6832413/galerii-ja-video-portugali-politseinikud-tulid-tanavale-meelt-avaldama	Postimees	Galerii ja video: Portugali politseinikud tulid tänavale meelt avaldama	Portugali politsei korraldatud protestimarsil osales umbes 10 000 inimest. Paremate töötingimuste ja suurema palga nimel tuli tänavale meelt avaldama nii politseiametnikke kui ka nende pereliikmeid ja sõpru. Tuhanded Portugali politseinikud marssisid eile Lissabonis ja nõudsid protestiga paremat palka ning töötingimusi, vahendas Washington Post. Protestimarsi korraldas Movimento Zero, kelle esindaja sõnul osales marsil üle 10 000 politseiniku ja toetaja kogu riigist. «Me küsime palgatõusu, riskitoetusi ja seda, et hoonetes, kus me töötame, tehtaks sanitaartehnilisi parandusi,» rääkis politseiametnike liidu president Paulo Macedo Telesurile. Macedo selgitas, et pooled politseinike käsutuses olevatest rajatistest sisaldavad asbesti. «Meie enesetappude määr on kaks korda kõrgem kui teiste kutsealade oma,» lisas ta. Praegu on politseiniku algtaseme palk Portugalis 789 eurot, võrrelduna Poola ja Prantsusmaa 1309 euroga. «Mind ülendati politseiülemaks 20 aastat tagasi ja minu põhipalk pole sellest ajast alates muutunud,» ütles 52-aastane politseinik Ismael Duarte, kelle sõnul teenib ta umbes 1500 eurot kuus. «Portugal on üks maailma ohutumaid riike, kuid seejuures koheldakse õiguskaitseorganeid vääralt. Me väärime suuremat austust,» ütles politseinik Antonio Barreira. Marsi kulgu valvasid tööpostil olnud vormiriietuses korrakaitsjad, keda toetas spetsiaalne massirahutuste üksus. Enne ürituse algust püstitati marsi lõpp-punkti Portugali parlamendi ette barrikaadid. Parlamendihoone juurde püstitati ligi kahe meetri kõrgused metallpiirded ning üle tonni kaaluvatest klotsidest koosnev betoonsein, kirjutas Portugal Resident. Kõrgendatud turvalisus oli politseimarsi ajaks seatud seepärast, et vältida 2013. aasta 21. novembril toimunud politsei protestimarsi rüselusi. Politseil ja nende toetajatel oli ka plaan jääda Portugali parlamendihoone ette ööbima. Protestimarss sai alguse Marquês de Pombali väljakult ja lõppes parlamendihoone väravate juures (Assembleia da República). Lisaks nõuavad politseinikud ka seni saamata lisatasude maksmist, ohtliku töö lisatasu, ennetähtaegselt pensionile jäämise võimaluste parandamist ja valitsuselt suuremaid investeeringuid politseivarustusse. 	Elu24	Hetlin Villak-Niinepuu	0	0
22. november 2019, 15:11	https://maailm.postimees.ee/6832755/kreml-oleme-suuria-lintsimisvideost-vapustatud	Postimees	Kreml: oleme Süüria lintšimisvideost vapustatud	Kremli pressiesindaja Dmitri Peskov. FOTO: TASS/Scanpix Vene presidendi pressiesindaja Dmitri Peskovi sõnul on Kreml šokeeritud meediasse jõudnud videost, kus arvatavad erafirma Wagner võitlejad tapavad julmalt Süüria deserteerunud sõjaväelase. Ta pidas võimalikuks, et juhtunu osas algatatakse juurdlus. «Meedia on tõepoolest avaldanud vapustavad pildid. Täna õnnestus tutvuda. See on tõepoolest vapustav,» ütles Peskov täna ajakirjanikele. «Ma ei tea, kui õigustatud on tehtavad järeldused ja igasugused katsed neid isikuid tuvastada. Igal juhul võin öelda, et meil ei ole nende isikute kohta mingit informatsiooni ja me ei ole nendega mingil viisil seotud,» võttis Peskov oma jutu kokku. Täpsustavale küsimusele, kas Vene juurdlusametkonnad peavad neid videosalvestisi uurima, kostis Peskov: «Kui nad peavad seda vajalikuks, siis nad teevad seda.» 2017. aastal aset leidnud hukkamise video ilmus Novaja Gazeta veebilehele neljapäeval. Ajakirjanikud tuvastasid ühe mõrvaritest dokumentaalselt teadaolevate Wagneri rühma palgasõdurite seast, kinnitab leht, mille väitel toimus hukkamine Homsi provitsis. 	Maailm	Interfax / BNS	10	14
22. november 2019, 15:08	https://tehnika.postimees.ee/6832750/rahandusministeerium-nurjas-idufirmade-soovitud-seadusemuudatuse	Postimees	Rahandusministeerium nurjas idufirmade soovitud seadusemuudatuse	Rahandusministeerium FOTO: Toomas Huik Rahandusministeerium ei pea sarnaselt siseministeeriumiga võimalikuks heaks kiita idufirmade ja investorite soovitud seadusemuudatust, mis jätaks notarid kõrvale osaühingute osakute võõrandamise kinnitamisest ning lõdvendaks vastavaid vorme. «Eelnõuga leevendatakse osaühingu osade võõrandamise ja pantimise vorminõudeid, kuid ei ole tagatud osadega tehtavate tehingutega seotud õiguskindluse säilimine,» seisab rahandusministeeriumi arvamuses. Ministeerium leiab ka, et eelnõu vähendab olulisel määral ettevõtluskeskkonna stabiilsust ja läbipaistvust, sest see ei taga vajalikku läbipaistvust ühingu juhtimises, võimaldab erinevaid kuritarvitusi ning ei kaitse piisavalt ei juriidilise isiku enda ega selle võlausaldajate huve ja viib Eesti ettevõtluskeskkonda kaugemale ühingujuhtimise headest tavadest. Eelnõus esitatud ettepanekute puhul on viidatud justiitsministeeriumi äriühinguõiguse revisjoni töörühma lõppjäreldustele, mida on aga rahandusministeeriumi arvates tsiteeritud valikuliselt, analüüsi tervikut arvestamata. Eelnõu algatas riigikogu õiguskomisjon idufirmade ettepanekul ning selle kirjutasid kokku mitme õigusbüroo töötajad. Seadusemuudatuse peamiseks mõtteks on muuta ära praegu kehtiv regulatsioon, mille kohaselt peavad olema Eesti notarite juures tõestatud nii Eestis registreeritud osaühingu osa võõrandamise kohustus- kui ka käsutustehing. Start-up'id peavad seda nõuet liiga koormavaks ja bürokraatlikuks ning tahavad notariaalse tõestamise nõude kaotamist ja selle asendamist osanike ühise otsusega põhikirja muutmiseks. 	Tehnika	Aivar Pau	0	0
22. november 2019, 14:52	https://sport.postimees.ee/6832730/fc-levadiaga-liitus-jarjekordne-nomme-kalju-mangumees	Postimees	FC Levadiaga liitus järjekordne Nõmme Kalju mängumees	Trevor Elhi (vasakul) koos Levadia spordidirektori Sergei Pareikoga FOTO: FC Levadia FCI Levadia sõlmis eelmisel hooajal Nõmme Kaljus mänginud äärekaitsja Trevor Elhiga kaheaastase lepingu kestvusega kuni 2021. aasta lõpuni. 26-aastane Elhi on FCI Levadia oma kasvandik ehk KTM, kes alustas jalgpalliteed JK Kotkas-Juunioris Ain Tammuse käe all. Seega ootab Elhit ja FCI Levadia tänast väravahtide treenerit Tammust ees rõõmus taaskohtumine! Hiljem juhendasid Elhit Aivar Tiidus, Urmas Hepner ja Enn Läänmäe ning FC Levadia duubelmeeskonnas Argo Arbeiter ja Liivo Leetma. 2006. aastal ühines JK Kotkas-Juunior FC Levadiaga, pannes seeläbi aluse FC Levadia Jalgpallikooli tekkele. Elhi siirdus 2013. aastal laenulepingu alusel FC Infoneti ridadesse, kus tõusis kiiresti põhikoosseisu mängijaks ning sõlmis esimese profilepingu. Kolmel eelmisel hooajal kandis Elhi Nõmme Kalju särki ning tuli mullu sügisel Eesti meistriks. Tänavu mängis Elhi kevadhooajal Bulgaaria klibis Botev Vratsa ning sügisel Soome Veikkausliiga meeskonnas SJK Seinäjoki. «Välismaal käimine andis mulle positiivse impulsi. Nägin, mis piiri taga toimub. Nii Bulgaaria kui Soome on tugevad jalgpalliriigid, kus on mistahes meeskonna vastu raske mängida. Minu vastu tegutsenud äärepoolkaitsjad olid sedavõrd teravad, et võiksid mängida mistahes Premium Liiga tiimis. Kahjuks jäi mu mänguaeg napiks – Bulgaaria klubis ei suhtutud välismaalastesse hästi, SJK-s oli minu positsioonil klubi oma kasvandik, kes mängib Soome noortekoondises,» meenutas Elhi välisklubides veedetud aastat. Elhi tunnistas, et koduliigasse naastes ta motivatsiooni languse üle ei kurda. «Vastupidi – olen kuu puhanud ja tahaksin juba mängida! Tulen koju tagasi ja tõestan ennast, siis vaatame edasi! FCI Levadia eesmärgid on alati kõige kõrgemad, see pole saladus. Ootan väga kohtumist meeskonna ja treenerite tiimiga. Peatreener Martin Reim on minu jaoks suur pluss – mees, kes usaldas mind, kutsudes nii A-koondisesse kui noortekoondisesse, sain kõvasti mängida. Väravavahtide treener Ain Tammus on minu esimene juhendaja. Meeskond näeb hea välja, ehkki komplekteerimine veel käib, aga potentsiaali meil jagub! Meie ühiseks eesmärgiks on võta meistritiitel ja olla Euroopas edukad, omalt poolt soovin võimalikult palju mängida ning olla meeskonnale kasulik. Loomulikult mõtlen ka Eesti koondisesse jõudmise peale, kõik uksed on ju lahti,» sõnas Elhi. FCI Levadia spordidirektor Sergei Pareiko: «Mul on väga hea meel, et meie oma kasvandik Trevor Elhi otsustas koju tagasi tulla ning meil õnnestus temaga käed lüüa! Otsisime oma kaitseliini täiendust ning Trevori näol saime parimates aastates mängija, kellel on palju kogemust ja kvaliteeti. Ootame nii Trevorilt kui kogu meeskonnalt häid mänge, et võiksime täita järgmiseks hooajaks püstitatus eesmärgid,» ütles Pareiko. Trevor Elhi hakkab FCI Levadia esindusmeeskonnas kandma särki numbriga 22. 	Sport	Postimees Sport	0	0
22. november 2019, 14:49	https://maailm.postimees.ee/6832705/soomes-on-telia-vorgus-suured-haired	Postimees	Soomes on Telia võrgus suured häired	FOTO: INTS KALNINS/REUTERS/Scanpix Soomes on oluliselt häiritud Telia mobiilivõrgus helistamine ja Telia mobiilse interneti kasutamine. Ettevõtte teatel võib osadel klientidel olla probleeme mobiilivõrku ühendumisega, mis tähendab mobiilivõrgu täielikku kadumist ja mobiilse interneti puudumist. Probleeme on ka Telia võrgus hädaabinumbrile helistamisega, teatas Soome Päästeamet. «Hädaolukorras mine lähimasse tervisekeskusesse, tuletõrje- või politseijaama,» soovitas amet. Telia tegeleb aktiivselt rikke eemaldamisega, kuid millal kõik korda saab, ei oska ettevõte veel öelda. Probleemid Telia võrgus algasid umbes kell 13:30 4G-verkossa saattaa esiintyä häiriöitä. Tilanne on korjauksessa. /#teliafinland Telian verkon vikatilanteesta johtuen koko Suomessa hätäpuhelujen soittamisessa Telian liittymistä on ilmennyt häiriöitä. Hätätilanteen sattuessa hakeudun lähimmälle päivystävälle terveys-, palo- tai poliisiasemalle. Hätäkeskuslaitos#vaaratiedote pic.twitter.com/bmg3g0bmk1 	Maailm	Iltasanomat/PM	0	27
22. november 2019, 14:40	https://majandus24.postimees.ee/6832707/tallinna-sadam-muub-paljassaare-sadama	Postimees	Tallinna Sadam müüb Paljassaare sadama	Paljassaare sadam. FOTO: EERO VABAMÄGI / Eesti Meedia/Scanpix Baltics Tallinna Sadam kavatseb oma tegevuse Paljassaare sadamas lõpetada ja pani sealsed kinnistud ja maaüksused enampakkumisele, sest ei pea piirkonnas kaubasadama pidamist enam mõistlikuks, kirjutab ERR. Tallinna Sadam teatas, et müüb elektroonilisel enampakkumisel Paljassaare tee 28d ja 26b kinnistud, kus paikevad sadamakaid ja neljakorruseline haldushoone. Enampakkumisel on ka Paljassaare põik 1 ning Paljassaare raudtee R4 maaüksused, kus asuvad muuhulgas rööbasteed, muud rajatised ning varjend. Tallinna Sadama kommertsjuht ja juhatuse liige Margus Vihman ütles ERR-ile, et Paljassaare sadam jääb perspektiivselt Tallinna linna elamukeskkonna arendamise piirkonda, mistõttu ei ole kaubasadama pidamine sellises asukohas mõistlik ega vastutustundlik. «Tallinna Sadam on juba aastaid tagasi võõrandanud suurema osa sadama akvatooriumit ümbritsevatest maatükkidest. Praegusel juhul oleme alustanud meile allesjäänud varade realiseerimist, et see aastaid tagasi alguse saanud protsess lõpule viia ning oma tegevus Paljassaare sadamas lõpetada,» lisas ta. Vihmani sõnul ei ole Paljassaare sadam Tallinna Sadama jaoks juba aastaid olnud oluline tulude allikas ning ettevõte soovib oma tegevuste fookuse edaspidi suunata perspektiivsematele projektidele. Viimase kahe aasta jooksul on Eestis vahetanud omanikku neli sadamat või terminali, Paljassaare sadama müük oleks viies. 	Majandus	Majandus24	0	1
22. november 2019, 14:33	https://maailm.postimees.ee/6832626/soome-politseilt-oodatakse-uurimist-kas-vanades-tv-sarjades-oli-vihaohutamist	Postimees	Soome politseilt oodatakse uurimist: kas vanades TV-sarjades oli vihaõhutamist?	Soome endine siseminister Päivi Räsänen, keda kahtlustatakse vihaõhutamises. FOTO: SANDER ILVEST/Scanpix Helsingi politseile on esitatud mitu taotlust, et nad selgitaks välja, kas vanades TV-sarjades on olnud vaenuõhutamist. Taotluste hulga tõttu on politsei nüüd omakorda hakanud välja selgitama, kas on põhjust ka eeluurimisi algatada. Kuna asi on veel algusfaasis, ei avalda politsei, kelle või mille kohta on uurimistaotlusi esitatud. Vanade kultuuriteoste või kirjutiste võimaliku seadusevastasuse hindamine praeguste seaduste põhjal on Soomes algatanud diskussiooni, millele lisas hoogu ka see, et riiklik prokurör Raija Toiviainen avas novembri alguses kristlikust demokraadist parlamendisaadiku Päivi Räsäneni suhtes uurimise, mille politsei oli varem lõpetanud. Räsäneni kahtlustatakse vaenu õhutamises oma kirjutise tõttu, milles ta kritiseeris Piibli tsitaatidega homoseksuaalsust. Võimaliku kuriteo väljaselgitamist juhib Helsingi politsei kriminaalkomissar Markku Silén, kes sügisel lõppenud uurimises jõudis järeldusele, et Räsäneni tekstides ei ole kuritegu. Silén põhjendas oma otsust muu hulgas ka sellega, et Räsäneni kirjutis on konservatiivne, kirikupoliitiline ja isiklikest motiividest lähtuv ning puudutab Soome ühiskonna olukorda 2000ndate alguses. «Räsänen kirjutas oma pamfleti positsioonilt, et konservatiivse kristliku väärtusmaailma mõju Soome ühiskonnale on vähenemas,» selgitas Silén oma otsust. Ta lisas, et usklik inimene võib esitada moraalihinnanguid pereväärtuste kohta vastavalt oma usulistele tõekspidamistele. «Kui piiblitekstide levitamine on vaenu õhutamine, siis tuleks ka Piibli levitamist või selle kättesaadavust tõlgendada vaenuõhutamisena,» põhjendas Silén. Selgitustest hoolimata avas riigiprokurör Toiviainen uurimise uuesti, põhjendades seda sellega, et tema hinnang sõnavabadusele, usuvabadusele ja diskrimineerimatust puudutavatele põhi- ja inimõigustele erineb politsei omast. Selle kohta, kuidas mõjutab riigiprokuröri otsus politsei tegevust – kas hakata vanu kultuuriteoseid tänaste moraalinormide jägi ümber hindama –, ei saanud uudisteagentuur STT Silénilt kommentaari. Roheliste parlamendisaadik ja endine näitleja Pirkka-Pekka Petelius palus eile avalikult vabandust kõigilt saamidelt pärast seda, kui Helsingin Sanomat küsis Toiviaiselt intervjuus, kas Peteliuse ja Aake Kalliala vanadel TV-sketšidel võiksid olla kuriteotunnused. Petelius palus vabandust 1980ndatel ja 1990ndatel eetris olnud TV-sarjade pärast, kus saame näidati diskrimineerival ja moonutatud viisil. «Palun vabandust nende halbade mõjude eest, mis sketšidel on olnud,» sõnas Petelius. «Saan oma vastutusest parlamendisaadiku ning kultuuriesindajana aru.» Peteliuse väitel on sketšid oma aja tooted ning täna ta nende sõnumiga ei nõustuks. Ta loodab, et sketše avalikkusele enam ei näidata. Petelius sai Twitteris nii kriitikat kui ka kiitust. Tema käitumise kiitis heaks saami sotsiaaldemokraatide noorteorganisatsiooni esimees Mikkel Näkkäläjärvi. Osa inimesi aga küsis, miks ta ei palu vabandust ka teistelt vähemustelt, kelle üle ta omal ajal nalja tegi. Arutelu tõusis ka selle üle, kui vanade asjade kohta üldse tuleks vabandust paluda. Petelius lisas hiljem Twitteris, et on valmis vestlema ka teiste vähemustega ning et ta on esitanud kokkusaamispalve romade esindajatele. 	Maailm	YLE / PM	11	326
22. november 2019, 14:27	https://sport.postimees.ee/6832696/tobreluts-kommenteeris-rankeli-laskmisoskust-ta-on-usin-harjutaja-ja-lamades-saab-hasti-hakkama	Postimees	Tobreluts kommenteeris Ränkeli laskmisoskust: ta on usin harjutaja ja lamades saab hästi hakkama	Raido Ränkel laskesuusatamise hooajaeelsel pressikonverentsil. FOTO: Tairo Lutter Eesti meeste laskesuusakoondis alustab MK-sarja hooaega ilma karjäärile punkti pannud Kauri Kõivu ja Roland Lessinguta. Kogenud mehed on Kalev Ermits ja Rene Zahkna ning MK-sarjas debüteerivad Robert Heldna ja murdmaasuusatamisest loobunud Raido Ränkel. «Minu eesmärgid on endiselt väga kõrged. Tahan ära kasutada kõiki võimalusi, mis mulle pakutakse, et teha hea tulemus. Lisaks tahan, et leiaksin kevadel hooajale tagasi vaadates rohkem õnnestumisi kui ebaõnnestumisi,» rääkis Ermits. Livigno treeninglaagris suusakepi endale roiete vahele kukkunud Ermits märkis, et iga asi võib millegi jaoks hea olla. «Laias laastus sai kõik asjad ära tehtud, kuigi olin sunnitud selle arvelt puhkama. Eks näis, mille jaoks see hea võis olla,» sõnas laskesuusataja. Kalev Ermits laskesuusatamise hooajaeelsel pressikonverentsil. FOTO: Tairo Lutter Zahkna on kahe hooaja vahel teinud palju tööd laskmisega. «Ma olen viimased kaks aastat lasknud 81-protsendilise täpsusega – see on altminek. Kevadel oli põhirõhk korda saada laskmisasend. See on õnnestunud ja andnud enesekindlust juurde, kuigi viimases laagris tuli natuke ebakindlust sisse,» rääkis Zahkna. MK-sari algab järgmisel nädalal Rootsis Östersundis. Mida ootab Zahnka? «Tugevat lumesadu ja et suusad õnnestuksid,» lausus eestlane muiates. MK-sarjas debüteeriv Heldna sai pressikonverentsil koondise peatreener Indrek Tobrelutsult teada, et stardib kõigi eelduste kohaselt ka kodustel Euroopa meistrivõistlustel. «Siiani on olnud väga vahva, aga ka raske. Kõik on ära tehtud ja ma arvan, et tuleb põnev aasta,» lausus Heldna hooajaeelsel pressikonverentsil. «Minu vaim on valmis ja loodan, et ka mina olen valmis. Minul ei ole mingisugust survet, see on teistel meestel, mina olen toetav liige,» lisas Heldna. Ränkel on enda sõnul relvaga sinasõbraks saanud. «Iga päev arenen edasi ja praegu saan öelda, et suudan juba lasketihedust saavutada. Kui suve alguses üritasin märgile pihta saada, siis nüüd olen ka lasketiheduse saavutanud,» ütles endine murdmaasuusataja. Ta usub, et täidab Norras toimuval IBU karikasarja etapil MK-normi. «Kui treeningutel saavutatud laskmistäpsus saab võistlustel realiseeritud, siis on kõik võimalik. See ei tohiks olla probleem,» kommenteeris Ränkel. Tobreluts spekuleeris, et Ränkel peab MK-normi täitmiseks mahtuma IBU karikasarja etapil 60-70 sekka ja kaotus parematele võib jääda kolme ja poole minuti juurde. Ta laskmisoskust kommenteeris peatreener nii: «Laskmine on oskusala, mis nõuab hästi palju tööd ja kordusi. Lisaks iseseisvat tööd. Raido on usin harjutaja, kuid paratamatult võtab see aega. Pool aastat on liiga lühike aeg, et näidata häid tulemusi. Raido saab lamades lastes hästi hakkama, kuid püsti peab tänasel päeval üllatama.» 	Sport	Kris Ilves	0	0
22. november 2019, 14:26	https://www.postimees.ee/6832694/oigusteadlane-minister-jarvikust-koige-lihtsam-seletus-on-ebakompetentsus	Postimees	Õigusteadlane minister Järvikust: kõige lihtsam seletus on ebakompetentsus	Riigisekretär Taimar Peterkop ütles saatele «Otse Postimehest», et tema ei oska anda hinnanguid, mis toimus maaeluministri peas. Õigusteadlane Jüri Saar jääb kõige lihtsama seletuse juurde – ebakompetentsus. Saates «Otse Postimehest» sõnas õigusteadlane Jüri Saar, et alati tasub jääda kõige lihtsama võimaliku seletuse juurde. «Kõige lihtsam võimalik seletus on ebakompetentsus. Lihtsalt inimene on sattunud piisavalt kõrgele positsioonile, kus igasuguseid tuuli ja mõjusid on väga-väga palju. Ja nii on, ega siis minister olla ei olegi lihtne. Ei olegi väga lihtne endale meeskonda kokku panna. Samal ajal ollakse ju pidevalt ka poliitilise surve all. See amet ongi raske. Keegi pole öelnudki, et see on kerge amet,» selgitas Jüri Saar. Siseminister Mart Helme selgitas eile Eesti Rahvusringhäälingu saates «Esimene stuudio», et ministri töökoormus on suur ja alati ei pruugi inimene kohe mäletada, kus ja kunas on teatud informatsiooni kuuldud. Täispikka intervjuud õigusteadlane Jüri Saarega saate vaadata SIIT. 	Postimees	Toomas Kask	20	200
22. november 2019, 14:21	https://raamatud.postimees.ee/6832677/ira-lember-oktoloogiaks-muutunud-romaanitsuklist-see-on-nuud-ikka-toesti-viimane	Postimees	Ira Lember oktoloogiaks muutunud romaanitsüklist: see on nüüd ikka tõesti viimane!	Aasta 1988, Artur Erich on sündinud. Vasakult Erika Esop ja Ira Lember. FOTO: Foto Erakogust «Vanade pattude pikad varjud» – just selline oli käesoleva romaani esialgne pealkiri, mis hiljem arutelude käigus võttis kuju «Saladuste varjud». Raamat paneb punkti kaheksast romaanist koosnevale sarjale, kuhu lisaks sellele kuuluvad romaanid «Enne äikest», «Äike», «Pärast äikest», «Välgust tabatud», «Varjud», «Varjude allee» ja «Äikese varjud». Kuna kogu romaanisarja esimese raamatu «Äike» esmailmumisest on möödas juba terve inimpõlv, 28 aastat (!), arvasime, et võiks lugejale meelde tuletada nii kogu sarja kui ka selle autori sünnilugu. ARTUR ERICH ASTUB LAVALE Ira Lember meenutab: «Artur Erich sündis, õigemini tekkis 1988. aastal, nüüd juba üle kolmekümne aasta tagasi, minu ja minu kirjanikust sõbratari Erika Esopi ühisloominguna. Meil mõlemal oli kavatsus seekordsest romaanivõistlusest osa võtta, kuid olime liiga kaua viivitanud ja tähtajani oli jäänud vaid pool aastat. Üksi enam romaani kirjutada ei jõuaks. «Aga teeme kahasse!» Ei mäletagi enam, kumb meist selle idee esimesena välja käis, kuid see võlus meid mõlemaid. Ja ette rutates võin öelda, et see kahasse kirjutamise võlu jäi meile lõpuni. Niisama ruttu nagu tuli idee koos kirjutada, leidsime endale ka pseudonüümi, liites meie isade eesnimed – Artur Erich. Artur oli minu isa ja Erich Erika isa nimi. See peaks meile õnne tooma, lootsime ja meie ühiselt kirjutatud raamat «Äike» saigi romaanivõistlusel III koha, kusjuures I koht jäi välja andmata. «Äike» (ilmus 1991, kirjastas Eesti Raamat), mis kirjeldab Eesti Wabariigi kõrgemasse keskklassi kuuluva nelja õe ja nende perekondade elusaatusi Teise maailmasõja eelõhtul, puudutas sügavalt ka Eesti ohvitseride igapäevast elu ja saatust, teemat, mis ju aastaid keelu all ja tabuks oli olnud (ka Erika isa oli Eesti Wabariigi ohvitser). Raamat leidis hea vastuvõtu ja suure lugejaskonna. Sellega aga meie koostöö ei lõppenud. Kuna kirjutades oli jäänud mõtteid ja materjali ülegi, otsustasime «Äikesele» järje kirjutada. Pealegi nautisime oma koostööd väga. «Pärast äikest» (1995, Eesti Raamat), kirjeldab perioodi, mil ajaloo äike on üle noore Eesti Wabariigi käinud, kogu maa pahupidi pööranud ja inimestel tuleb uues olukorras elada ja hakkama saada. See romaan pälvis Albu valla Tammsaare kirjanduspreemia. Auhind andis julgust ja tiivustas ikka edasi kirjutama, raamatu tegelased olid ju kirjutamise käigus meile omaseks saanud ja dikteerisid juba isegi mõnikord ka edaspidist süžeed ette. Ja kuna me saime kirjandusliku stipendiumi Gotlandi loomingulisse majja, avanes suurepärane võimalus seal triloogia viimane raamat (nagu me siis mõtlesime) valmis kirjutada. «Välgust tabatud» ilmuski (1996, Eesti Raamat), käsitledes juba tuttava nelja õe ja nüüd juba ka nende järel-tulijate kirjut elusaatust, kes peavad oma igapäevast eluvõitlust, kusjuures äike neid ikka veel rahule ei jäta. Selle raamatu ilmudes sai meile selgeks, et võimatu on piirduda ka triloogiaga. Nüüd seadsime sihiks juba pentaloogia. Neljandaks raamatuks sai romaan «Varjud» (1999, Eesti Raamat), milles juba tuttavad tegelased, kes elu heitlikkusest ja minevikuvarjudest hoolimata ikka edasi armastavad, vihkavad, petavad ning andestavad. Ja igaüks neist otsib oma kohta päikese all, mõnikord vahendeid valimatagi. Ira Lember FOTO: Liis Treimann ARTUR I. ERICH JÄTKAB ÜKSINDA Viienda raamatu pealkiri oli meil juba valmis mõeldud, selleks oli «Varjude allee». Pidime alustama seda siis, kui olen paarikuuselt Ameerika reisilt naasnud. Mul oli sel reisil võimalus ka Hawaiile sõita, kus ma detsembrikuus Waikkiki rannamõnusid nautisin. Olin muljetest tulvil ja saatsin Erikale postkaardi, milles kinnitasin, et järgmises raamatus tahan kindlasti paar tegelast Hawaii saartele tuua. Seda kaarti Erika enam kätte ei saanud. Mu hea sõbranna lahkus ootamatult meie hulgast 1999. aasta jõululaupäeval. Ühekorraga kaotasin kolleegi, sõbra, sugulase ja kaasautori. Pooleteise aasta pärast alustasin ikkagi viienda raamatuga. Nüüd juba üksinda. Romaan «Varjude allee» (2002, kirjastas Canopus) ilmus juba Artur I. Erichi nime all, et eristada üksi kirjutatut kahepeale tehtust. Raamatus peavad sama suguvõsa esindajad eluvõitlust nii okupeeritud Eestis, Saksamaal kui ka Ameerika mandril. Ja nagu elus ikka, tuleb sealgi ette põlvkonnavahelisi konflikte, on armastust ja reeturlikkust, kõrkust ja iseloomunõrkust. Traataiaga piiratud kodumaalt ihatakse välja, vabal maal aga õhatakse kodumaa järele. Kõik märgid viitasid sellele, et romaanitsükkel jääbki pentaloogiaks.» SISSEJUHATAV PEATÜKK Edasi hakkasid aga sündmused arenema järgmiselt. Rohkem kui kümne aastat tagasi tekkis meil Sinuga vesteldes mõte, et minu kirjastus Canopus võiks kogu selleks ajaks pentaloogiani jõudnud sarja kordustrükina uues ja kõvakaanelises kuues välja anda. Ja kui neid juba uuesti välja anda, siis oleks nüüd ju ka võimalus neid veidi kohendada ja täiendada, kirjutasite «Äikese» ju ikkagi aastal 1988, kui punavõim veel Eestimaal valitses ja kõiki mõtteid vabalt välja ei saanud öelda. Ira Lember: «Esialgne mõte oli kirjutada nelja romaani ette üks sissejuhatav peatükk sellest, kuidas elasid nelja õe vanemad üheksateistkümnenda sajandi Pärnus. Sellest, kes oli nende salapärane lõunamaalt pärit esiema. Mõte hakkas Sinu tasakaalukal õhutusel vaikselt teoks muutuma, uurisin internetist vanade aegade kohta, istusin raamatukogus, mõlgutasin mõtteid... ning 2006. aasta sügisel hakkasingi kirjutama eellugu romaanile «Äike». Materjali vastupanu oli suur, kirjutamine läks aeglaselt, mitu korda oli tahtmine kõik sinnapaika jätta. Tasapisi hakkas aga «peatükk» võtma iseseisva novelli mõõtmeid, paisudes ka sellest ikka edasi ja edasi. Nautisin kirjutamist jälle samamoodi, nagu kakskümmend aastat tagasi koos Erikaga «Äikese» taga istudes! Nii üheksateistkümnenda sajandi romantilise rannaküla kui ka vanaaegse Pärnu linna atmosfäär ei lasknud mind nii kergesti oma lummusest lahti. Tulemuseks oligi täispikk romaan, nüüd juba kuuest romaanist koosneva perekonnasaaga esimene raamat. Romaan «Enne äikest» ilmuski 2007. aasta lõpus, signeerituna juba Artur I. Erichi pseudonüümiga. Sel, nüüdseks juba ammu ajaloo-hämarusse kadunud romantilisel ajajärgul, üheksateistkümnenda sajandi teisel poolel, saamegi tuttavaks nelja õe esivanematega. Romaani lõpupeatükiks on aga ajalooratas jõudnud veereda juba kahekümnenda sajandi esimesse veerandisse. Oleme tunnistajaks noore Eesti Wabariigi sünnile…» Ja viiest romaanist koosnev pentaloogia oligi muutunud kuuest romaanist koosnevaks heksaloogiaks. Sarja esimese romaani «Enne äikest» järel ilmusid Canopuse väljaandel üksteise järel kordustrükis ja kõvakaanelisena romaanid «Äike» (2008), «Pärast äikest» (2008), «Välgust tabatud» (2009), «Varjud» (2009) ja «Varjude allee» (2010). Mõtlesime välja ka ühise pealkirja kogu romaanitsüklile – selleks sai «Äikese varjud». Ira Lember: «Aga armsaks saanud tegelaskujud ei lasknud mind ikka lahti, ka pöördusid paljud lugejad minu poole, et tahaks teada saada, mis siis ikka edasi sai... ja nii kirjutasingi sarja lõpetuseks veel ühe raamatu, mis kandis sama pealkirja nagu kogu romaanitsükkel – «Äikese varjud». Romaan ilmus aastal 2012, muutes kogu sarja seitsmest raamatust koosnevaks septaloogiaks. See on nüüd küll viimane raamat selles sarjas, olin otsustanud kindlalt.» Romaan «Äikese varjud» viib lugeja tagasi aega, millest tänaseks on möödunud täpselt kolmkümmend aastat, aega, mil Berliini müüri langemine pani alguse sündmuste ahelale, mis viisid lõppkokkuvõttes ka Eesti vabanemisele Nõukogude okupatsioonist. Ja just Berliini müüri purustamisel viibki saatus kokku Ida-Saksamaale turismireisile sõitnud Luule ja Greta oma Lääne-Berliinis elavate sugulastega. «SEE ON NÜÜD TÕESTI VIIMANE» «Saladuste varjud» Artur I. Erich. FOTO: Canopus Aga... inimene teeb plaane, Jumal muigab. Ja seitse aastat pärast eelmise raamatu ilmumist ootab lugejate hinnangut sarja kaheksas raamat «Saladuste varjud». Romaanitsükkel on muutunud oktoloogiaks. Käes on aasta 1992, Eesti on taas vabaks saanud. Uue romaani tegevus toimub paralleelselt nii Berliinis, kus elab neljast õest veel ainsana elus olev Alla kui ka Eestis. Alla tunneb ennast suguvõsa tõelise matriarhina ning käitub ka sellele vastavalt, järgides tahtmatult varem selles rollis tema enda kriitikat pälvinud õde Ollit. Kuidas aga Alla Saksamaale sattus? ...Kui Alla sakslaste ajal tutvus Hans Langeleiniga, kes teda teatris imetlemas käis, siis oli see kõik juba ette määratud. Nii arvas Alla hiljem tagantjärele tarkusega. Ja kui nende tutvus läks kuumemaks ja kaugemale, siis ei saanud keegi enam kätt ette panna. Siis juhtus see, mis juhtuma pidi. Alla jäi rasedaks. Juhtus see, mida ta aastaid oli palunud, juhtus küll hiljem, aga juhtus, Jumala veskid jahvatavad aeglaselt. Kui see kõik oleks ka Jumala silmis patt olnud, siis poleks ta ju viinud neid Hansiga uuesti kokku. Kui Hansil tuli Nõukogude Liidus mingeid ametiasju ajada, siis ajas ta neid nii, et sai ka Tallinna väisata. Ja kui nad Allaga uuesti kohtusid, oli Hansi armastus tema vastu endiselt suur. Ja kui ta veel oma tütart nägi, siis oli nende saatus otsustatud... Mida öelda lõpetuseks? Ira Lember: «See on nüüd ikka tõesti viimane!». 	Raamatuportaal	Tõnu Lember	0	0
22. november 2019, 14:18	https://sport.postimees.ee/6832660/kuuba-alustas-euroopa-karikaetappi-voiduga	Postimees	Kuuba alustas Euroopa karikaetappi võiduga	Kristin Kuuba. FOTO: Oleg Hartšenko/Eesti Sulgpalliliit Eesti esireket Kristin Kuuba alustas Glasgow sulgpalli Euroopa karikaetappi võiduga. Esimeses ringis alistas maailma edetabelis 61. kohal paiknev Kuuba portugallanna Sonia Goncalvese (BWF 142.) 21:17, 21:16. Teises ringis, kuueteistkümne parima seas, on Kuuba vastane juba tugevamast klassist. Eesttlanna läheb vastamisi sakslanna Fabienne Depreziga (BWF 70), kes avaringis alistas Georgina Blandi Inglismaalt 21:13, 21:15. Kuuba ja Deprez kohtusin omavahel viimati vaid nädal tagasi Iirimaal samuti teises ringis, kus toona jäi tasavägises mängus kahes geimis peale eestlanna. Võidu korral kaheksandikfinaalis jõuaks sel aastal stabiilselt hästi võistelnud Kuuba tänavu juba kaheksandat korda 25000 dollari suuruse auhinnafondiga International Challenge kategooria turniiridel veerandfinaali. 	Sport	Postimees Sport	0	0
22. november 2019, 14:17	https://www.postimees.ee/6832683/kohus-moistis-mehele-gaasi-nakku-lasknud-ja-ta-metsa-jatnud-korrakaitsjad-tingimisi-vangi	Postimees	Kohus mõistis mehele gaasi näkku lasknud ja ta metsa jätnud korrakaitsjad tingimisi vangi Täiendatud ja täpsustatud kell 16.20	Andrei Kirillov (esiplaanil) ning Gleb Volodin Viru maakohtus. FOTO: Erik Kalda / Põhjarannik Viru maakohus mõistis täna tingimisi vanglakaristuse politseinikule ja abipolitseinikule, kes viisid Jõhvi noormehe kahe aasta eest metsa, lasid talle gaasi näkku ning sõitsid minema. Kohus mõistis 44-aastase politseiniku Andrei Kirillovi ja 23-aastase abipolitseiniku Gleb Volodini süüdi võimuliialduses. Volodinile mõistis kohus kaks ja Kirillovile kolm aastat tingimisi vangistust. Volodini katseaeg kestab kaks ja pool ning Kirillovi oma kolm ja pool aastat. Sündmused said alguses 2017. aasta 4. aprilli õhtul Jõhvis Coopi kaupluses, kus politseinikud pidasid kinni 26-aastase alkoholijoobes Allani. Noormehele tehti ka narkootikumide kiirtest, mis tuvastas et ta oli suitsetanud kanepit. Korrakaitsjad koostasid mehele väärteoprotokolli. Seejärel paigutasid nad ta autosse ja viisid linnast välja metsa. Auto peatudes tõmbas politseinik ta autost välja ning lasi talle gaasi näkku. Noormees tundis silmades teravat valu ja tal hakkasid pisarad voolama. Ta kaotas ajutiselt nägemisvõime ja orientatsiooni. Politsei partullekipaaž sõitis seejärel sündmuskohalt minema. Politseiautosse jäid Allani jope ja mobiiltelefon. Viru ringkonnaprokuratuur märkis süüdistuses, et politseinikud jätsid inimese abitus seisundis metsa. Allan oli alkoholi- ja narkojoobes, gaasirelva toimel tugevalt häiritud nägemisvõimega ning ilma mobiiltelefoni ja jopeta. Kuna oli juba õhtune aeg ja väljas pime, eksis Allan ära ega osanud metsast välja tulla. Ta heitis õhukestes rõivastes maapinnale pikali, kuid ei jäänud külma tõttu magama. Kokku veetis ta metsas üle üheksa tunni: politseinikud jätsid ta maha kell 20.50 ning metsast jõudis ta välja alles järgmisel hommikul kell 6. Metsas viibimise ajal oli Jõhvi vallas õhutemperatuur vahemikus +2,1 kuni +5 kraadi Celsiuse järgi. Prokuratuur leidis, et Kirillov pani toime võimuliialduse, asetas teise inimese eluohtlikku ja tema tervist raskelt kahjustada võivasse olukorda ja võttis noormehelt alusetult vabaduse. Volodinit süüdistas prokurör võimuliialduses ning teise inimese eluohtlikku ja tema tervist raskelt kahjustada võivasse olukorda asetamises ja jätmises. Kirillov ja Volodin ise ennast süüdi ei tunnistanud ning nende versioon juhtunust erineb kannatanu omast oluliselt. Politsei sisekontrolli uurimine siiski kinnitas võimuliialdust ning leidis, et Allan räägib tõtt. Kohtuotsus pole jõustunud ning seda on õigus edasi kaevata seitsme päeva jooksul. Viru ringkonnaprokuratuur ei ole veel otsustanud, kas kaebab otsuse edasi. «Tänane kohtuotsus on süüdimõistev, kuid karistus erineb mõnevõrra sellest, mida taotles prokuratuur. Otsustame edasikaebamise pärast kohtuotsuse motiividega tutvumist. Prokuratuur on rahul sellega, et isikud tunnistati süüdi neile ette heidetud kuritegu. Politseiteenistuses ei saa töötada inimesed, kes ei järgi seaduse piire ning astuvad nendest üle,» ütles Viru ringkonnaprokuratuuri ringkonnaprokurör Mari Luuk. Süüdistatavate kaitsjad Kaido Kooga ja Robert Sprengk ütlesid BNSile, et vaidlustavad süüdimõistva otsuse kindlasti Tartu ringkonnakohtus ja taotlevad oma kaitsealuste õigeks mõistmist. Politsei- ja piirivalveameti pressiesindaja Kristina Kostina ütles Postimehele, et praegu Kirillov ja Volodin enam politseis ei tööta. 	Postimees	Andres Einmann	1	5
22. november 2019, 14:12	https://tervis.postimees.ee/6832473/teadlased-enamik-inimesi-kaib-liiga-tihti-dusi-all	Postimees	Teadlased: enamik inimesi käib liiga tihti duši all	Liiga sage pesemine võib olla kahjulik. FOTO: Shutterstock Rohkem kui kolm neljandikku inimestest käib iga päev duši all, kuid teadlaste sõnul ei ole nii sage pesemine tegelikult vajalik. Iga päev duši all käimine on mõistlik vaid siis, kui inimene teeb iga päev trenni või rasket füüsilist tööd ning higistab palju. Tegelikult ei vaja nahk ega juuksed iga päev pesemist ning liigne kokkupuude kuuma vee ja kehahooldustoodetega võib olla hoopis kahjulik. Ekspertide sõnul on iga päev duši all käimine osalt kehahooldustoodete rohke reklaamimise tõttu välja kujunenud trend, millel puudub teaduslik alus. Tervise seisukohast ei ole igapäevasel pesemisel kasutegureid, vastupidi, liigne pesemine ja kehahooldustoodete kasutamine võib hoopis kahjulikult mõjuda. Inimese nahal on heade bakterite ja rasu kiht, mis kaitseb nahka ja säilitab niiskust ja pehmust. Liiga sage kuuma vee ja seebiga pesemine kahjustab naha loomulikku tasakaalu ning selle tagajärjel võib tekkida naha kuivus, ärritus ja ketendus. Samuti vähendab see naha võimet organismi allergeenide ja halbade bakterite eest kaitsta ning suureneb infektsioonide risk. Vältida tuleks antibakteriaalseid seepe ja dušigeele, sest need hävitavad ühes halbade bakteritega ka head bakterid, mis on vajalikud immuunsüsteemi toimimiseks. Samuti on organismile kahjulik liiga sage kokkupuude kehahooldustoodetega, millest paljud sisaldavad ohtlikke kemikaale. Paljud šampoonid ja dušigeelid sisaldavad raskmetalle, sulfaate ja parabeene, mis pärsivad endokriinsüsteemi toimimist ja häirivad hormonaaltasakaalu. Teadlased hoiatavad, et mitmed ilutoodetes leiduvad kemikaalid võivad suurendada ka vähi riski. Seetõttu tuleks eelistada looduslikke kehahooldustooteid ning mitte käia duši all lihtsalt harjumusest, vaid siis, kui selleks on tegelik vajadus. 	Tervis	Lilian Laanepere	0	47
22. november 2019, 13:57	https://maailm.postimees.ee/6832657/usa-justiitsminister-epsteini-surmast-taiuslik-tuksikeeramiste-torm	Postimees	USA justiitsminister Epsteini surmast: «täiuslik tuksikeeramiste torm»	Seksuaalkuritegudes süüdistatud ärimees Jeffrey Epstein USA kohturuumis. FOTO: Jane Rosenburg / Reuters / Scanpix USA justiitsminister William Barr ütles usutluses Associated Pressile, et tal olid seksuaalkuritegudes süüdistatud ärimehe Jeffrey Epsteini surma suhtes esialgu kahtlused, kuid nüüdseks on ta jõudnud järeldusele, et enesetapp tugevate turvameetmetega vanglas oli arvukate vigade tulemus. Barri sõnul tekitas temas kahtlusi mitme reegli rikkumine Manhattani vanglas. Kui FBI ja justiitsministeerium asja uurisid, ilmnes rida vigu, mis andsid Epsteinile võimaluse endalt elu võtta. Epstein (66) leiti 10. augusti varahommikul New Yorgis asuvast föderaalvanglast surnuna. Kohtuekspertiisi põhjal poos ta end oma kongis voodilinaga üles. Barr ütles, et mõistab neid, kelle mõte läks kohe «halvimale stsenaariumile», sest toimunut võib kirjeldada «täiusliku tuksikeeramiste tormina». Mõne päeva eest esitati Epsteini valvamise eest vastutanud töötajatele süüdistus vangladokumentide võltsimises. Ohvitserid Tova Noel ja Michael Thomas magasid ning tegelesid oma valvekorra ajal internetist mööbli ja mootorrataste ostmisega, ehkki pidanuks Epsteini iga poole tunni tagant kontrollima. Epsteini süüdistati alaealiste tüdrukute seksuaalses ärakasutamises ja kupeldamises 2000. aastate algul, teda ähvardas 45-aastane vanglakaristus. Tema surm tõi tähelepanu keskmesse föderaalse vanglaameti, mis on hädas kroonilise personalinappuse ja vägivallapuhangutega. Sel nädalal vanglatöötajatele esitatud süüdistus näitab, et vanglas, mis peaks olema rangeimate julgeolekumeetmetega, ei pööratud turvalisusele vajalikku tähelepanu. 	Maailm	AP / BNS	0	0
22. november 2019, 13:55	https://elu24.postimees.ee/6832652/kuidas-soome-ehitustoolised-rebase-plindrist-paastsid	Postimees	Kuidas Soome ehitustöölised rebase plindrist päästsid	Rebane. Pilt on illustreeriv FOTO: Pexels / CC0 Licence Soome Turu Yliopistonmäe ehitusplatsi töömehed leidsid 20. novembril rebase, kes oli jäänud torusse kinni.  Käivitati rebase päästeoperatsioon, mis kestis umbes 15 minutit, teatab yle.fi. «Rebane oli torusse roninud, kuid kuna toru on väga libe, siis ei saanud ta enam sealt välja,» teatas seal töömaal tegutseva firma Elementtiasennus Oy esindaja Tom Tapani Outinen. Rebane üritas end ise päästa, pistes suure toru küljel olevast august pea välja, kuid keha ei mahtunud sellest läbi. Ehitustöölised nuputasid, kuidas plindris rebane päästa ja nad leidsid lahenduse. Töömehed tõstsid toru püsti, et rebane libiseks ühest otsast välja ja nii juhtuski. «Me saime torusse, milles oli ka vihmavett, kinni jäänud rebase kätte. Kui me ei oleks rebast märganud, oleks ta võinud eluga hüvasti jätta,» lisas Outinen. Töömeeste sõnul oli torust pääsenud rebane ärritunud ja selle tõttu arvavad nad, et loom oli torus pikka aega. Päästetud rebane nuusutas oma «vanglat», raputas karva kohevaks ja lahkus siis ehitusplatsilt. Üks töömees suunas rebase platsilt minema. Pilte ja videot vaata siit. 	Elu24	Inna-Katrin Hein	0	10
22. november 2019, 13:55	https://tartu.postimees.ee/6832425/politsei-leidis-tartus-kadunud-oe-ja-venna-raplamaalt	Postimees	Politsei leidis Tartus kadunud õe ja venna Raplamaalt	Pilt on illustratiivne. FOTO: Kristjan Teedema Politsei annab teada, et Tartus omavoliliselt kodust lahkunud venna ja õe, 10-aastase Heiro ja 12-aastase Mariie-Eliise asukoht on kindlaks tehtud. Lapsed leiti Raplamaalt aadressilt, mida politsei ei täpsusta. Nendega on kõik korras. Lastekaitsjad selgitavad juhtunu üksikasju, lapsed tuuakse peagi tagasi Tartusse. 	Tartu Postimees	Tartu Postimees	4	1273
22. november 2019, 13:53	https://elu24.postimees.ee/6832639/kuldvillaku-erisaade-on-puhendatud-admiral-bellingshauseni-polaarmatkale	Postimees	«Kuldvillaku» erisaade on pühendatud Admiral Bellingshauseni polaarmatkale	«Kuldvillaku» erisaade FOTO: Raul Mee Pühapäeval kell 19.30 näeb Kanal 2 ekraanil mälumängu «Kuldvillak» erisaadet, mis on pühendatud Antarktika avastamise kahesajandale aastapäevale järgmise aasta jaanuaris. Erisaates mängivad Marko Mihkelson, Heiti Hääl ja Jaanus Rohumaa. 200 aastat tagasi avastas Saaremaalt pärit baltisakslane Vene admiral Fabian Gottlieb von Bellingshausen Antarktise. See on Eesti mereajaloo üks olulisemaid sündmusi, mille väärikaks tähistamiseks korraldavad SA Eesti Meremuuseum ja MTÜ Thetis Ekspeditsioonid polaarteadusliku mereretke. 11. juulil 2019 alanud polaarretk heiskas purjed Kroonlinnas, nagu ka 200 aastat tagasi, et jõuda Antarktikasse selle avastamise päeval, 28. jaanuaril 2020. «Kuldvillaku» erisaates osalevad mängijad Marko Mihkelson, Heiti Hääl ja Jaanus Rohumaa on kõik ühel või teisel moel polaarretkega seotud. Saatejuht Eeva Esse tegi kaasa etapi Lissabon-Madeira ning on ka «Admiral Bellingshauseni» ristiema. Bellingshauseni ristiema Eeva Esse FOTO: Raigo Pajula Eeva lõi sarnaselt Amundsenile jääkamaka katki sõnadega: «Sa oled määratud jääs sõitmiseks ja veedad seal oma parima aja ja seal täidad ka oma ülesanded. Kuulsa maadeavastaja järgi ristin Sind Admiral Bellingshauseniks». Pühapäevases erisaates esitatavad küsimused on seotud meretemaatikaga ning maateaduste ja polaarteemadega. Kes mängis kalalaeva kaptenit menufilmis «Täiuslik torm»? Milliselt Donald Trumpi lemmiksaarelt pärines tõenäoliselt Titanicu hukutanud jäämägi? Kes ekspeaministritest on talvitunud Antarktikas? Kes juhtis esimesena Lõunapoolusele jõudnud ekspeditsiooni? Saatest käib läbi veel teisigi üllatavaid ja huvitavaid, kuulsaid ja kummalisi teemasid. Põnevat nuputamist ja uusi teadmisi leiavad kõik televaatajad. «Kuldvillaku» Admiral Bellingshauseni erisaade on Kanal 2-s pühapäeval kell 19.30, kohe pärast uudistemagasini «Reporter +». 	Elu24	Elu24.ee	0	25
22. november 2019, 13:48	https://sport.postimees.ee/6832634/treeningutel-ule-pingutanud-tomingas-voib-olla-on-mingi-jama-aga-muretsemiseks-pole-pohjust	Postimees	Treeningutel üle pingutanud Tomingas: võib-olla on mingi jama, aga muretsemiseks pole põhjust Tomingase, Oja, Gaimi ja Talihärma mõtted	Tuuli Tomingas laskesuusatamise hooajaeelsel pressikonverentsil. FOTO: Tairo Lutter Laskesuusatamise MK-sarja uus hooaeg algab järgmisel nädalal Rootsis Östersundis. Eelmisel hooajal suure sammu edasi teinud eestlannadel on suured sihid, aga kõik naised märkisid, et hooaja algus võib tulla keeruline, sest selja taga on raske treeningtsükkel. Tippvorm on suunatud veebruari keskpaigaks, kui Itaalias Antholz-Anterselvas toimuvad maailmameistrivõistlused. Seejärel leiavad Otepääl aset lahtised Euroopa meistrivõistlused, kus eestlannadel on samuti plaanis startida ja konkurentsis olla. Allpool on Eesti naislaskesuusatajate ja koondise peatreener Indrek Tobrelutsu mõtted hooajaeelselt pressikonverentsilt. Pressikonverentsil polnud Meril Beilmanni ning IBU karikasarjas osalevaid Kadri Lehtlat ja Susan Külma. Tuuli Tomingas: «Ma pean kahjuks tõdema, et minu seisund ei ole kõige parem. Ilmselt pingutasin viimastel treeningutel üle. Suvel oli väga suur tuhin. Võib-olla on mingisugune jama, aga ootame vereproovi vastused ära. Õnneks on maailmameistrivõistlusteni kolm kuud aega. Muretsemiseks pole põhjust. Kui on mingisugune jama, siis tuleme sellest välja. Esimesed etapid on olukorraga kohanemine. Kahjuks ei ole võimalik kogu talv tippvormis olla, vaid peab selle ajastama maailmameistrivõistlusteks. Esimene etapp on pigem lahti sõitmine – läheme küll maksimumi andma, aga peame endale aru andma, et võib-olla me pole hooaja algul eesotsas.» Regina Oja: «Ma olen oma hooaegadele tagasi vaadates aru saanud, et hooaja alguses on käimasaamine vaevarikas. Enne tänavust hooaega seadsin endale eesmärgi, et minu algbaas oleks tugevam ja parima vormi ajastan veebruariks. Sellest hoolimata soovin, et kehvem tase oleks piisavalt hea ja konkurentsivõimeline, et ka hooaja alguses ennast realiseerida ja kevadel ei oleks tunnet, et detsember oli nõrk.» Minu jaoks on Otepääl toimuvad Euroopa meistrivõistlused sama tähtsad kui maailmameistrivõistlused. See, et need üksteisele otsa tulevad, on positiivne. Ma loodan ja arvan, et järjest võistlemine sobib mulle paremini kui vahepeal puhkamine. Tuleme koju, kus on kodurajad ja kodupublik, kes innustab meid kiiremini sõitma.» Grete Gaim: «Minu vormi on raske hinnata, sest pole maailmaga konkureerinud, kuid võin öelda, et võrreldes eelmiste suvedega on minu vormikõver liikunud ülespoole. Eelnevatel hooaegadel olen suve lõpus ja sügisel heas hoos olnud, aga detsembriks väsinud. Nüüd on teistmoodi. Enne viimaseid laagreid olin mitte eriti heas hoos ja kui Beitostöleni laagrit arvestada, siis on vormikõver liikunud ülespoole. Maailmameistrivõistlused on alles kolme kuu pärast.» «Mind paneks õnnelikult tundma, kui sel suvel ja sügisel ning eelnevatel aastatel tehtud töö saaks realiseeritud. See peaks väljenduma sõidukiiruses, laskekiiruses ja lasketäpsuses. Soovin teha suurt sammu edasi, kuid tulemustes on seda keeruline öelda, sest juba eneseületus on ühele sportlasele oluline samm. Tuleb keskenduda väiksematele asjadele.» Johanna Talihärm laskesuusatamise hooajaeelsel pressikonverentsil. FOTO: Tairo Lutter Johanna Talihärm: «Minu tänavune ettevalmistus on kulgenud paremini kui eelmisel neljal-viiel aastal. Sügisel sain korralikult treenida, aga ka puhata ja taastuda. Varem tuli kooliga kompromisse teha. Kõik asjad, mis teha tahtsin, said tehtud. Mul oli septembris-oktoobris väike külmetus, kuid pikas perspektiivis see ei mõjuta hooaega. Mul on hooaja alguses enda käimasaamisega probleeme ja osalen Norras toimuval IBU karikasarja etapil.» Koondise peatreener Indrek Toberluts eesmärkidest: «Läheme iga võistlusega aina paremaks. Kui eelmisel hooajal said naised maailmameistrivõistlustel teatesõidus 12. koha, siis sel hooajal võiks see number olla ühekohaline, aga praegu on vara selliseid prognoose teha. Vaatame, kuidas hooaeg liikvele läheb. Oleme selleks võimelised, aga on muud tegurid, mis tulemusi mõjutavad.» 	Sport	Kris Ilves	0	0
22. november 2019, 13:47	https://elu24.postimees.ee/6832366/armas-lugu-noor-mees-aitas-hulkuma-lainud-koera-taas-koju	Postimees	Armas lugu: noor mees aitas hulkuma läinud koera taas koju	Hiljuti tekitas Meie Paldiski Facebooki grupis elevust ja rohkelt positiivseid reaktsioone ühe hea südamega noore mehe tegu. Erki Ott nägi kohaliku Coopi poe ees väikest segaduses olevat koera ringi jooksmas ja püüdis Facebookis koera peremeest leida. Koera koju aitamine ei piirdunud ainult sotsiaalmeedias tehtud postitusega. Erki Otti poolt 17. novembri õhtul Meie Paldsiski Facebooki grupis tehtud postitusele järgnesid kohalike kommentaarid, kes andsid teada, et koerakest oldi poe ees juba hommikul nähtud. Soovitusi jagati ka koera kiibi abil tuvastamiseks, mida saavat teha vallamajas. Kommenteeriti, et koerakest on varemgi poe juures jooksmas nähtud. Noor mees ei piirdunud koera aitamisel ainult Facebooki teavitusega, vaid pesi kodus koera ka puhtaks. Erki Ott rääkis Elu24-le, et koju jõudes andis mees koerale juua ja pakkus talle ka süüa ning toidukausi ette saanud loomake sõi isukalt järgmised kümme minutit. «Läksin kohalikku kaubamajja ja ostsin kõik koerale vajamineva, alustades toidust, lõpetades küünekääridest,» ütles Otti. Hiljem läks Otti koeraga jalutama ja jalutusrihma nägemine muutis neljajalgse tegelase üliõnnelikuks. Otti poolt kohalikku Facebooki gruppi tehtud postitusele reageeris koera peremees kiirelt ja nii pääses väike rändama läinud tegelane taas koju. 	Elu24	Elu24.ee	0	1
22. november 2019, 13:22	https://virumaateataja.postimees.ee/6832627/karud-panevad-kuusmaa-kae-all-proovile-uued-valismangijad	Postimees	Karud panevad Kuusmaa käe all proovile uued välismängijad	De Vante Rashawn Young (vasakul) ja Austin Dwight Wrighten soovivad Kadrina Karud Eesti esiliiga korvpalli meistrivõistlustel ree peale aidata. FOTO: Kadrina Karud Kadrina Karude korvpallimeeskonna rivistus täienes lisaks uuele peatreenerile Aivar Kuusmaale äsja paari palluri võrra. Mõlemad sellel nädalal Karude koosseisus registreeritud mängumehed saabusid Ameerika ühendriikidest ja on koos uute võistkonnakaaslastega harjutanud nüüdseks paar nädalat. 22-aastane ja 195 sentimeetrit pikk viskav ääremängija Austin Dwight Wrighten ja 21-aastane mängujuht De Vante Rashawn Young tulevad kadrinlaste eest platsile täna õhtul, kui Karud mängivad kodusaalis KK Viimsi/Noto tiimiga. 	Virumaa Teataja	Margus Martin	0	56
22. november 2019, 13:18	https://majandus24.postimees.ee/6832603/eesti-energia-vallandas-usalduse-kaotanud-tutarfirma-juhi	Postimees	Eesti Energia vallandas usalduse kaotanud tütarfirma juhi Sutter: me ei tolereeri küsitavat käitumist	Enefit SIA juht Janis Bethers. FOTO: Zane Bitere/LETA Eesti Energia vallandas Läti tütarfirma Enefit SIA juhi Janis Bethersi. Ametist vabastamise põhjuseks on usalduse kaotamine, mille on tinginud Eesti Energia sisekorraeeskirja rikkumine. Enefit SIA ainuaktsionäri, Eesti Energia juhatuse esimehe Hando Sutteri sõnul on edasine koostöö Janis Bethersiga välistatud. «Enefit on Lätis tuntud ja klientide poolt kõrgelt usaldatud energialahenduste pakkuja. Et väljateenitud usaldust hoida, peab ka meil endil olema laitmatu juhtimiskvaliteet. Me ei tolereeri küsitavat käitumist ja oleme seetõttu otsustanud töösuhte Janis Bethersiga lõpetada,» ütles Sutter. Enefit SIA juhatuses jätkavad Krists Mertens ja Klavs Porikis ning juhatusega liitub Eesti Energia müügi- ja kliendioperatsioonide valdkonna juht Indrek Randveer. Juhatuse esimehe kohuseid hakkab täitma Krists Mertens kuni uue juhi leidmiseni. Rohkem infot toimunu kohta hetkel pole Eesti Energia teatel võimalik anda, kuna täpsemad asjaolud on konfidentsiaalsed. «Enefiti omanikul Eesti Energial ja minul olid äriarendusest ja ettevõtte juhtimisest väga erinevad arusaamad ja me ei suutnud koostöö jätkamises leppeni jõuda,» ütles Bethers BNSile. Ta juhtis ettevõtet 11 aastat ning on uhke selle üle, et Enefit kasvas selle ajaga üheks Läti juhtivaks energiamüüjaks. Enefit SIA käive kasvas möödunud aastal 28,6 protsenti, 59,6 miljoni euroni, kuid langes tunamullusest miljoni eurosest kasumist 2,4 miljoni euroga kahjumisse. 	Majandus	BNS, Janno Riispapp	1	12
22. november 2019, 13:14	https://lemmik.postimees.ee/6832583/jahmatavad-kaadrid-eestlanna-jootis-sulekoerale-alkoholi-ja-jagas-videot-sotsiaalmeedias	Postimees	Jahmatavad kaadrid: eestlanna jootis sülekoerale alkoholi ja jagas videot sotsiaalmeedias	Foto on illustratiivne. FOTO: Shutterstock Sotsiaalmeedias ringleb video, millest on näha, nagu pakuks filmija väikesele koerale alkoholi. Kogu vahejuhtumit saadavad eestikeelsed kommentaarid ning rõkkav naer, kui koerake mööda tuba uimerdab.   Esmalt jagas häirivaid kaadreid MTÜ Loomapäästegrupp juhatuse liige Heiki Valner, kelle hinnangul ei tohiks looma selline seisund ühtegi südamega inimest naerma ajada. Sõna võtsid ka Eesti Loomakaitse Seltsi (ELS) liikmed. Nad uurisid politseilt, kas sellise video põhjal on võimalik menetlust algatada. Vastuseks saadi, et üksnes video ei tõesta nagu oleks koerale joodetud alkoholi ja see tema tervist kahjustas. Loomakaitsjad meenutasid neile, kes pole ise selle peale tulnud, et alkohol on koertele mürk. Sülekoerad võivad juba väikese alkoholikoguse manustamise järel surra. «Loomad usaldavad meid ja usuvad, et me hoolime neist - seda ei tohiks kurjasti ära kasutada,» toonitasid nad. 	Lemmik	lemmik.postimees.ee	1	561
22. november 2019, 13:09	https://kultuur.postimees.ee/6832591/lavaka-tudengid-jagavad-lava-aleksander-eelmaa-ja-ita-everiga	Postimees	Lavaka tudengid jagavad lava Aleksander Eelmaa ja Ita Everiga	Hetk Eesti Draamateatri lavastusest „Päikese lapsed“, mille lavastaja Uku Uusberg toob välja EMTA lavakunstikooli 29. lennu tudengitega. FOTO: Laura Pählapuu Laupäeval, 23. novembril esietendub Eesti Draamateatri suures saalis Maksim Gorki „Päikese lapsed“, mille lavastaja Uku Uusberg toob välja EMTA lavakunstikooli 29. lennu tudengite ning Aleksander Eelmaa ja Ita Everiga. Maksim Gorki kirjutas „Päikese lapsed” 36-aastaselt ajalooliselt murrangulisel 1905. aastal ning tähelepanuväärne on fakt, et see näidend on kirja pandud vangis istudes. Gorki osales 1905. aasta alguses riikliku võimu suhtes kriitilisel meeleavaldusel, milles nõuti kehtiva riigikorra vägivallatut muutumist, mille tagajärjel ta vägivaldselt arreteeriti. Näidendi peategelasteks on vene intelligendid, kes üritavad keset ühiskondlikku lõhestumist seista aadete ja suuremate väärtuste eest äsja alanud 20. sajandil – teha teadust, viljeleda kunsti, armastada. 19. sajandi keskpaigaks oli eliit (ka Venemaal) aru saanud, et hierarhia pole humanistlikult jätkusuutlik, suurriikides kaotati küll pärisorjus, kuid 20. sajandi alguseks kobrutas maailmas endiselt ülekohus ning süvenes ühiskondlik lõhe. Mis siis 19. sajandil muutmata jäi? Kas me suudame täna seda kuidagi mõista? Millest inimkond loobus? Küsimused püsivad tänaseni. Maksim Gorki, „Päikese lapsed“. Lavastaja Uku Uusberg. Kunstnik Laura Pählapuu. Valguskunstnik Priidu Adlas. Helikujundaja Hendrik Kaljujärv. Tõlkinud Hans Luik. Osades EMTA lavakunstikooli 29. lennu tudengid Jan Erik Ehrenberg, Ekke Märten Hekles, Simo Andre Kadastu, Martin Kork, Lena Barbara Luhse, Maris Lüüs, Märten Metsaviir, Maarja Johanna Mägi, Kaarel Pogga, Oskar Punga, Kristiin Räägel, Ken Rüütel, Oskar Seeman, Andreas Aadel, Markus Helmut Ilves, Mihkel Kohava ning Ita Ever ja Aleksander Eelmaa Eesti Draamateatrist. 	Kultuur	Kultuuritoimetus	0	2
22. november 2019, 13:05	https://maailm.postimees.ee/6832586/venemaa-teatel-vois-louna-hiina-meres-toimuda-kiirgusintsident	Postimees	Venemaa teatel võis Lõuna-Hiina meres toimuda «kiirgusintsident»	FOTO: Yui Mok / PA Images / Scanpix Venemaa tarbijakaitseamet Rospotrebnadzor asus laiendama kiirgusseiret Kaug-Idas, sest Lõuna-Hiina merest lähtuv kiirgustase asus «kiirgusintsidendi» järel tõusma. «Globaalsest keskkonnaseire süsteemist (GEMS) tuleva info järgi asus kiirgustase Lõuna-Hiina meres tõusma kiirgusintsidendi tõttu. Rospotrebnadzor asus suurendama kiirgusseiret lähedalasuvatel piirialadel,» ütles ametkond täna. «Venemaa elanikkonnale negatiivse mõju ohtu ei ole,» lisas ta. Ametkond ei täpsustanud, mis meres juhtus. GEMS-i andmete järgi tõuseb kiirgustase Hiinas asuva Zhanjiangi lähistel juba 21. novembrist ja on tasemel 0,22–0,24 mikrosiivertit tunnis. Zhanjiangis asub suur sadam, mida teatakse keemia-, toidu- ja masinaehitustööstuse poolest. USA raadiojaamades WBCQ ja KYAH edastatud raadiosaates Hal Turner Radio Show väideti, et merepinnast 50 meetri sügavusel kärgatas 10–20-kilotonnine plahvatus. Sõjaväeallikate sõnul polnud see maavärin. 	Maailm	Interfax / BNS	0	0
22. november 2019, 13:01	https://raamatud.postimees.ee/6832582/eesti-lastekirjanduse-keskuses-tuleb-mainekate-moskva-illustraatorite-joulunaitus	Postimees	Eesti Lastekirjanduse Keskuses tuleb mainekate Moskva illustraatorite jõulunäitus	FOTO: Darja Gerassimova 26. novembril 2019 kell 16.00 avatakse Eesti Lastekirjanduse Keskuses suur Moskva illustraatorite jõulunäitus «See isemoodi lumi». Keskuses näeb valikut 16 nimeka kunstniku omanäolisest ja kõrgetasemelisest loomingust. Näitust on võimalik külastada kuni 1. veebruarini 2020. Keskust kaunistavad pildid andekatelt ning töökatelt vene keskmise põlvkonna kunstnikelt, kes on tuntud ja hinnatud nii oma kodumaal kui sealt väljaspool. Just nende illustraatorite looming kujundab suuresti Venemaal ilmuvate lasteraamatute näo. Osalevate kunstnike hulgas on ka maailma kõrgeima illustratsioonikunsti auhinna, Hans Christian Anderseni preemia laureaat Igor Oleinikov ja palju mainekaid rahvusvahelisi auhindu pälvinud Viktoria Fomina. Samuti näeb töid laste poolt enim armastatud illustraatoritelt Maksim Mitrofanovilt ja Olga Ionaitiselt. Viimane neist on lõpetanud Venemaa Kunstiakadeemia hõbemedaliga ja võitnud mitmeid kodumaiseid auhindu. Ionaitis on ühtlasi ka näituse kuraator. Lisaks astuvad näitusel üles Nadežda Bugoslavskaja, Natalja Demidova, Natalja Fjodorova, Darja Gerassimova, Anna Judina, Jekaterina Kostina, Olga Monina, Irina Petelina, Jevgeni Podkolzin, Natalja Salienko, Vadim Tšelak, Jelena Ustinova. Mitmed kunstnikud osalevad ka näituse avamisel. FOTO: Victoria Fomina Eesti Lastekirjanduse Keskuse kunstiekspert Viive Noore hindab vene illustraatorite tööd kõrgelt ning ta on igal aastal ka mõne tuntud vene illustraatori näituse ka keskuse illustratsioonigaleriisse toonud. Põhjus selleks on Noore sõnul lihtne: «Vene kunstnikud on väga head, erilised ja omanäolised. Neil on tugev joonistuskool ja kuigi ka nemad töötavad kaasaegses laadis, on nad säilitanud ka klassikalise illustratsioonistiili, mis mujal maailmas kaduma kipub.» «Jõulunäitus toob meile Venemaa jõulude tunnetuse ja meeleolu. Aga jõulud on jõulud. Ei ole need jõulutunded neil teistsugused, kui meil siin Eestis. Näitus loob sooja ja helge meeleolu isegi lumeta Tallinnas. Ja ehk võlub lõpuks siingi lumehelbed taevasse ja pehme valge vaiba maapinnale,» lisas Noor. 	Raamatuportaal	Apollo Raamatuportaal	0	0
22. november 2019, 13:00	https://tarbija24.postimees.ee/6832554/tallinna-vanalinnas-avati-uus-kahekorruseline-jousaal	Postimees	Tallinna vanalinnas avati uus kahekorruseline jõusaal	MyFitnessi tütarettevõtte Gym! uus jõusaal Tallinnas Aia tänaval. FOTO: Ardo Kaljuvee MyFitnessi tütarfirma Gym! avas Tallinna vanalinnas kahekorruselise moodsa jõusaali, kus saab 15-eurose kuutasu eest treenida ööpäevaringselt. Aia tänaval, endises WW Passaaži hoones avati eile kahel korrusel laiuv Gym!-i jõusaal, mis võtab enda alla kokku 1500 ruutmeetrit. Ööpäevaringselt avatud spordiklubisse sisenemine toimub läbi mobiilirakenduse, mistõttu ei ole vaja kaasas kanda tavapärast liikmekaarti. Gym! on MyFitnessi tütarettevõte, mis alustas tegevust 2017. aastal. Keti esimene jõusaal avati eelmisel kevadel Tartus ja teine mullu suve lõpus Tallinna Tehnopoli Teaduspargis. Lisaks uuele spordiklubile vanalinnas aadressil Aia 3 avab Gym! järgmisel aastal klubi ka Ülemiste Keskuses. 	Tarbija	PM Tarbija	0	0
22. november 2019, 12:50	https://sport.postimees.ee/6832552/kuressaare-ja-parnu-kohtuvad-mangus-mis-otsustab-koik	Postimees	Kuressaare ja Pärnu kohtuvad mängus, mis otsustab kõik	Pärnu Vaprus. FOTO: Lilli Tölp Laupäeval, 23. novembril toimub Saaremaal otsustav üleminekumäng, kui FC Kuressaare võõrustab Pärnu JK Vaprust. Kohtumisest sõltub, kes mängib järgmisel hooajal kõrgliigas ja kes mitte. Möödunud laupäeval Pärnu Rannastaadionil peetud avamängust võtab Kuressaare kaasa kolmeväravalise edu, kui Vaprus alistati 4:1. Pärnu suutis küll 23. minutil Kristen Saartsi tabamusest mängu juhtima minna, kuid avapoolaja lõpus tõi Märten Pajunurm tänu penaltile tabloole viigiseisu. Teisel kolmveerandtunnil näitas paremat minekut Kuressaare, kui värava said kirja Märten Opp, Nikita Komissarov ja Sander Seeman. Kuressaare peatreener Dmitrijs Kalašnikovs: «Kaalul on palju ja oleme terve nädal tõsiselt valmistunud mänguks Pärnuga. Tahame näidata, et oleme seda kohta väärt ja lõpetada hooaeg hea ning võitlusliku mänguga!» Kaitsja Märten Pajunurm: «Viimane lahing sel aastal kodusel Kure Arenal. Tuleb kompromissitu lahing Premium Liiga kohale, kus peame terve mängu olema valvsad ja võitlema, et pakkuda rõõmu meie suurepärasele kodupublikule!» Pärnu peatreener Taavi Midenbritt: «Kuressaarel on olemine päris soe ja turvaline, aga meil tuleb rõõmustamiseks ajalugu teha.» Väravavaht Siim-Sten Palm: «Esimene mäng ei õnnestunud päris nii nagu lootsime, aga ka selles mängus oli näha, et kui me täidame kõik meeskonnale seatud ülesanded ja suudame 90 minutit olla keskendunud, siis tekib meil piisavalt võimalusi, et see mäng enda kasuks pöörata. Seis ei ole lihtne aga meie eesmärk on minna ja lüüa nii palju väravaid, kui vaja edasipääsuks!» Kohtumise avavile kõlab 23. novembril Kuressaare kunstmurustaadionil kell 13.00. Mängu kohtunik on Kristo Tohver, keda abistavad Silver Kõiv ja Sten Klaasen. Neljas kohtunik on Juri Frischer. 	Sport	Postimees Sport	0	0
22. november 2019, 12:44	https://tarbija24.postimees.ee/6832562/vta-jarelproovide-mittevotmine-ei-kinnita-m-v-wooli-toodete-ohutust	Postimees	VTA: järelproovide mittevõtmine ei kinnita M.V.Wooli toodete ohutust	Kalatootja M.V.Wool juht Mati Vetevool. FOTO: Mihkel Maripuu Kalatootja M.V.Wooli teatel võttis veterinaar- ja toiduamet (VTA) Harku tehases positiivse listeeriaproovi kuu aega tagasi, kuid pole siiani teinud kordusproove, mida tuleks teha positiivse leiu puhul. VTA teatel pole järelproovid nende protseduuride juures nõutavad ning ettevõttele kehtib listeeria osas nulltolerants. «VTA prioriteet on ohutu toit ning kuna järelproove ei ole võetud, siis sellega kinnitab VTA toidu ohutust,» ütles M.V.Wooli nõukogu esimees Meelis Vetevool pressiteate vahendusel. VTA kommunikatsioonispetsialisti Riina Kallase kinnitusel kehtib ettevõttele listeeria suhtes nulltolerants. «See tähendab, et listeeriat ei tohi esineda ettevõttest väljaminevates toodetes. Ettevõte ise võtab igapäevaselt igast tootepartiist proovid ja saadab nende tulemused ka ametile teadmiseks,» ütles Kallas. VTA tuvastas 23. oktoobril, puhastuse järgselt MV.Wooli tehastes listeeriabakteri toodetes ja tootmises. «See näitas, et puhastus ei olnud piisav. Järelproovid ei ole nende protseduuride juures nõutavad. Amet teeb otsuse ettevõtet puudutavate järgnevate meetmete osas lähiajal,» ütles Kallas. Amet tuletab meelde, et käitleja vastutab toidu ohutuse tagamise eest. Turuleviidav toit peab olema ohutu inimese tervisele ja olema nõuetekohane. Meelis Vetevoolu sõnul pole käesoleva aasta aprillist kontrollkäikude tulemusena M.V.Woolis tuvastatud ühtegi piirnormi 100 ühikut ületavat tulemust ning üksikud esinenud leiud on jäänud alla 10 ühiku. «Seega tekib küsimus, kas VTA eesmärk on toiduohutus või tegu on tõsise sekkumisega ettevõtte majandustegevusse,» märkis Vetevool. Eestis on tänavu olnud 15 listeeriasse haigestumist, kuid mitte ühtegi tüvega, mida on leitud M.V.Wooli tehasest. Lisaks on VTA meedias kinnitanud, et tarbijateni jõudev toit on ohutu ning Eestis ei ole tänavu ükski inimene haigestunud listeeriabakterist ST1247, mida on seostatud M.V.Wooliga. «M.V.Woolis vahetult peale suurpuhastust võetud proovid ei näidanud listeeriabakteri esinemist. Kaks päeva hiljem, 23. oktoobril võetud proovides esinenud bakter pärines sisseostetud värskest kalast, mida kinnitasid ka terviseameti ja VTA proovid. Kuid amet ei ole teinud M.V.Woolis kuu aja jooksul mitte ühtegi listeeriaproovi. Viimaseid, 23. oktoobril võetud proove, ei ole senimaani sekveneeritud ning ei ole teada, mis bakteritüvega on tegemist,» ütles Vetevool. 29. oktoobril maaeluministeeriumis toimunud toiduohutuse ümarlaual kinnitasid nii terviseamet kui ka VTA, et kuna 2019. aastal ei ole Eestis registreeritud ST1247 põhjustatud listerioosijuhtumeid, siis see viitab M.V.Wooli poolt rakendatud meetmete asjakohasusele. Seega reaalset ohtu, mida ST1247 võiks põhjustada inimese tervisele ja elule, praegu ei eksisteeri. M.V.Wool esitas 13. novembril VTA-le tegevuskava, mis näeb ette tootmise peatamist Harku tehases 15. jaanuaril 2020 ning Vihterpalu tehases 5. veebruaril 2020. Kava näeb ette klientide teavitamist minimaalselt üks kuu ette ning sellega seoses teatud toodete tarne peatamist antud perioodiks. 	Tarbija	Janno Riispapp	6	0
22. november 2019, 12:40	https://lemmik.postimees.ee/6832549/fotod-ja-video-kakumae-koduaiast-leiti-veidralt-kaituv-rebane	Postimees	Fotod ja video: Kakumäe koduaiast leiti veidralt käituv rebane	Tallinnas tegutseva Loomade Kiirabi kliiniku veterinaarid püüavad välja selgitada, mis juhtus rebasega, kes täna hommikul Kakumäelt leiti. Rebase leidja teatas loomast Eesti Metsloomaühingule, kirjeldades, et reinuvader liigub vaevaliselt ja teeb ringe, nagu püüaks saba taga ajada. Ühingu kohale sõitnud vabatahtlik Merilin Laud sõnas, et rebasepoja orientatsioon oli olematu ning puuri pannes osutas ta vaevu vastupanu. Küll aga tundusid rebase jäsemed terved olevat, mistõttu oli alust arvata, et midagi oli juhtunud looma peaga.   Rebase oma hoole alla võtnud veterinaarid hindasid looma seisundi küll stabiilseks, kuid kuna neljajalgse pea käis tugevalt ringi, tuli ta narkoosi alla panna. Kiirelt tehti reinuvaderile ka röntgen, mis kinnitas, et murdunud luud tõepoolest probleemiks ei ole. Metsloomaühingu Järvamaa piirkonnajuhi Virge Võsujala sõnul on tegu sel aastal sündinud rebasepoisiga, kes kaalub vähem kui viis kilo. Mis mure looma aga täpselt vaevab, ei ole veel teada, kuid variantidena kaaluvad spetsialistid autolt saadud lööki või mürgistust. Esialgu peab nooruke reinuvader kliinikusse jääma, ent kui probleem kindlaks tehtud ja ravikuur määratud, kolib ta Võsujala juurde hoiukodusse kosuma. Pikalt loomake ootama ei pea — kuna talvekülma rebaseid ei karda, saab ta tervenedes koheselt võimaluse taas vaba rebaseelu elada. Kui ka sinul on soov anda oma panus, et vigastatud või abivajavad metsloomad saaksid kiiret ja parimat abi ning Eesti Metsloomaühingu nõuandeliinid oleks avatud, siis helista: 9009933 – annetad 5€ 9009955 – annetad 25€ Kuula kogu jutt ära, muidu annetust ei toimu! Toetuse võib saata ka pangakontole: Eesti Metsloomaühing MTÜ Swedbank EE952200221067573100 Selgitus: metsloomade abistamiseks 	Lemmik	Kelli Põlendik	0	62
22. november 2019, 12:37	https://raamatud.postimees.ee/6832534/naine-kes-on-valmis-raevunult-vastu-hammustama	Postimees	Naine, kes on valmis raevunult vastu hammustama	FOTO: Shutterstock Katja Kettu on üks neid Soome noorema põlvkonna võimsaid naishääli, kelle teoseid on saatnud edu mujalgi maailmas. Põhjamaine eksootika pakub huvi ning ehedat põhjamaisust jagub Kettu teostes nii palju, et lugeja võib kuulda virmaliste vihinat ja tunda aurava põdravere maiku. Rääkimata tema teoste lummavast keelest, sest paljuski just oma poeetilise ja isikupärase keelega on Kettu loonud tegelikkuse, mida võib nimetada müütiliselt realistlikuks. Mul on hea meel, et eesti keeles ilmub Katja Kettult juba neljas raamat. Kettu romaanides on alati olnud esiplaanil suured teemad ja dramaatilised sündmused ning vähemaga ei lepi ta ka seekord: ebaõiglus, rassism ning julgus kurjuse vastu välja astuda, aga samavõrd ka armastus, mis on kõige ilusam ja kõige hirmutavam asi maailmas. «Rose on kadunud» on jõuline ja värvikas lugu naisest, kes on valmis muutuma hundiks, et päästa oma tütar ning tütrest, kes otsib iseennast ja tõde oma kadunud ema kohta. KAHES AJAS Katja Kettu. FOTO: Ofer Amir Lempi ehk Väike Käpp on sündinud Minnesotas indiaanlaste reservaadis soomlase ja odžibvei indiaanlanna tütrena. Tema ema Rose liitub indiaanlaste õiguste eest võitlejatega ning nõuab, et võimud hakkaksid uurima tüdrukute kadumist reservaadist, aga kaob varsti hoopis ise. Isa Ettu aeg jääb aga seisma ning ta märkab igal hommikul uue ehmatusega: Rose on kadunud. Tüdruk, kes seni on kasvanud vanemate armastuse võluringis, hinganud ühes rütmis puude ja veega, viiakse kivilinna karmikäelise vanaema hoole alla ning temast kasvab muserdatud hingega juurteta inimene – valgete jaoks liiga punane, punaste jaoks liiga valge. Pärast neljakümmet viit aastat naaseb Lempi lapsepõlvekoju. Tema isale hakkavad kildhaaval meenuma Rose kadumisega seotud sündmused ja Lempi ei saa enam teisiti, kui peab püüdma ammust umbsõlme lahti harutada. Reservaadis kohtab ta ka oma noorusarmastust Jim Hallkasukat. Tänu Jimile saab Lempi esimest korda lugeda kirju, mis Rose kirjutas enne oma kadumist. Ema kirjad tütrele vahelduvad tütre kirjadega taasleitud armsamale ja nii kulgevad vaheldumisi kaks lugu kahes ajas: 2018. aasta suvel ja nelikümmend viis aastat tagasi. Ühtlasi saab Lempi pärast pikki aastaid jälle kogeda, mis tunne on olla omaks võetud ja temas tärkab lootus, et ehk ei olegi veel hilja. (F)INDIAANLASTE MAA Põlisrahvaste kultuuri ja elulaadi hävitamist on Kettu käsitlenud varemgi, aga seekord viib ta lugeja tuttavast soome-ugri maailmast indiaanlaste ja findiaanlaste maale, kahe vähemuskultuuri kokkupuutekohta, hoopis teistsugusesse Ameerikasse kui see, mida näitab Hollywood. Soomest emigreerus 20. sajandi alguses, aga ka pärast Teist maailmasõda Ameerikasse tuhandeid soomlasi. Tööd saadi peamiselt kaevandustest ja metsalankidelt ning maad nii kehvast kandist, et viletsam oli see ainult indiaanlaste reservaatides. ÖÖS LENDAV NAINE Kettu kirjutab nende kahe vähemuse vahele sugenenud omamoodi mõistmisest, unustamata sealjuures, et ka soomlane oli siiski sissetungija võõral maal ja seega ebaõigluse suurendaja, kui ta ka soovis vastupidist. Nii ei ole «Rose on kadunud» mitte ainult Lempi ja Rose, vaid ka nende esivanemate lugu, kelle «saatuse sisse oli põimitud kõik, mis juhtus enne neid väljarändajate ja põlisrahvaga.» Katja Kettu «Rose on kadunud». FOTO: Koolibri Veel üks Kettu loomingut ühendav joon on ajaloo kujutamine naiste ja laste silmade läbi. Kettu kirjutab allasurutud naise üha kasvavast raevust, mis ühest hetkest alates nõuab vältimatult väljundit. Rosel on põhjust kätte maksta nii enda kui ka oma rahva eest. Siinkohal on Kettu sujuvalt põiminud loosse indiaaniliikumise tõusu 1970ndatel ja Wounded Knee tragöödia, samuti reservaatidesse surutud, alandatud põlisrahva argipäeva: pealesunnitud vaesuse, alkoholismi ning kodutute loomadena kinni püütud ja vägisi internaatkoolidesse saadetud lapsed. Just ühes sellises koolis saab Hundiroosist Rose Feathers ja just seal kohtab ta esimest korda Weendigot. Odžibvei müüdid jutustavad Weendigost, kurjast vaimust, kes võib võtta inimese kuju ning kes ei saa kunagi küllalt tüdrukute verest ja lihast. Ainuke, kes talle võib vastu astuda, on Öös Lendav Naine, kellele Kitche-Manitou annab võime muutuda üheks loomaks, ühed ütlevad, et see oli karu, teised, et valge öökull. Ka Rose peab muutuma, sest «kui naisel enam muud üle ei jää, muutub ta hundiks.» Jääb lugeja otsustada, kas ta usub või ei, ent igal juhul on see auavaldus naistele, kes, väsinud vägivallast ja seksuaalsest ärakasutamisest, on otsustanud kasvatada endale kihvad ja hammustada vastu. Ja ometigi on «Rose on kadunud» haaravalt ilus armastuslugu. Ettu ja Rose ning Lempi ja Jim Hallkasuka õnnehetkede valgus tasakaalustab romaani ränka temaatikat ja heidab helgust muidu nii tumedatele sündmustele. Seda teeb ka autori väljendusrikas, elav, Lapi juurtest rikkust ammutav keel, mis on selleski raamatus endiselt lopsakas, ent ühtlasi poeetilisem ja kaunim kui eales varem. «Rose on kadunud» on ka kriminaalromaan, eneseotsingute teekond ja lugu ühest hävimisohus kultuurist, hingemattev ja imeliselt inimlik. Artikkel ilmus esmakordselt Eesti Kirjastuste Liidu ajalehes «Raamat». 	Raamatuportaal	Kadri Jaanits	0	7
22. november 2019, 12:35	https://maailm.postimees.ee/6832532/soome-laevafirmad-valmistuvad-esmaspaeval-algavaks-toetusstreigiks	Postimees	Soome laevafirmad valmistuvad esmaspäeval algavaks toetusstreigiks	M/S Finlandia Tallinna Sadamas. FOTO: Mihkel Maripuu/Scanpix Laevafirmad Viking Line, Tallink Silja ja Eckerö Line seavad end valmis esmaspäeval algavaks laevatöötajate toetusstreigiks, millega toetatakse postitöötajaid. Mitu Soome ametiühingut plaanib esmaspäeval toetusstreiki postitöötajatele. Näiteks meremeeste ametiühing laiendab esmaspäeval Soome lipu all sõitvatel reisilaevadel toetusstreiki, kui postitöötajad ei jõua selleks ajaks kokkuleppeni. Viking Line'i laevadest ei liigu esmaspäeval Soome lipu all olevad Amorella ja Grace, mis jäävad Turu sadamasse ning Mariella ja Gabriella, mis jäävad Helsingi sadamasse. Rosella jääb esmaspäeval Maarianhaminasse. Tallinna-Helsingi liinil sõitev Viking XPRS sõidab tavapäraselt, sest on Eesti lipu all ning toetusstreigis ei osale. Tallink Silja laevadest ei liigu streigi ajal Turu-Stockholmi liinil sõitvad Baltic Princess ja Silja Serenade. Tallink on teatanud, et tõstab reisijad vajadusel teistele laevadele, mis liiguvad tavalise graafiku alusel. Eckerö Line'i laevadest jääb sadamasse Tallinna-Helsingi vahet sõitev MS Finlandia. Viking Line on hinnanud, et streik avaldaks mõju tuhandetele reisijatele ning tekitaks suurt majanduslikku kahju. «Viking Line on Soome suurem meretööandja,» sõnas Viking Line'i pressiesindaja Johanna Boijer-Svanhström. «Meil on Soome lipu all viis laeva, mistõttu mõjutab toetusstreik kõige rohkem just meid. Näeme juba praegu, et sellel on majanduslik mõju. Olukord on kahetsusväärne, sest me ei ole isegi postitöötajate streigi osapool. Leiame, et sellel on tõsine mõju nii meie ettevõttele kui ka Soome konkurentsivõimele laiemalt.» Boijer-Svanhströmi sõnul võetakse nädalavahetusel reisijatega ühendust sel juhul, kui postitöötajate olukorras ei sünni lahendust. «Ei saa veel loota, et lahendus sünnib. Reisijad peaksid jälgima veebilehti. Teavitame oma veebilehel kohe, kui saame midagi uut teada. Kui pühapäeval on näha, et streik toimub, siis võtame uuesti ühendust kõigi reisijatega kas sõnumi või e-kirja teel.» Viking Line pakub streigi ajal ärajäänud väljumiste eest uut piletit või pileti hüvitamist ilma lisatasuta. Reisijad on võimaliku streigi pärast juba praegu väga mures. «Meiega on palju ühendust võetud. Nädala lõpupoole on kasvanud nii klientide kui ka töötajate pöördumiste arv.» Meremeeste ametiühingu esimene toetusstreik algas eile, mil lõpetati välisliinidel sõitvatele laevadele veoautode ja paakautode pealelaadimine. See on mõjutanud just Viking Line'i tegevust. «Meil kaubavedu seisab,» tunnistas Boijer-Svanhström. «Neljapäeva hommikul väljus Amorella Turust ilma kaubata ning olukord on nüüd selline, et nädala lõpus ei lähe enam läänesuunal laeva. Kaupa vedavad kliendid on tekkinud olukorra pärast meiega palju ühendust võtnud.» 	Maailm	YLE / PM	0	40
22. november 2019, 12:33	https://elu24.postimees.ee/6832551/video-kas-maailmakaardile-tuleb-uus-riik-paapua-uus-guinea-bougainville-i-saarel-toimub-iseseisvushaaletus	Postimees	Video. Kas maailmakaardile tuleb uus riik? Paapua Uus-Guinea Bougainville’i saarel toimub iseseisvushääletus	Paapua Uus-Guinea Bougainville'i saarel toimub iseseisvushääletus. Pildil hääletusjaoskond FOTO: Ness Kerton/AFP/Scanpix Homme, 23. novembril toimub Paapua Uus-Guinea kooseisu kuulval Bougainville’i saarel iseseisvushääletus, mis kestab paar nädalat ja millel saab oma hääle anda 200 000 hääleõiguslikku kodanikku.  Briti meedia teatel otsustakse rahvahääletusega, kas kohalikud elanikud tahavad jätkuvalt omavalitsust või iseseisvust. Hääletuse tulemused avalikustatakse detsembri keskpaigas. Bougainville’i saar, mis asub Vaikses ookeanis Salomoni saarestikus, on tahtnud juba pikka aega Paapua Uus-Guineast iseseisvuda. Häälestusinformatsioon Bougainville'i saare pealinna Buka ühes hääletuspaigas FOTO: Ness Kerton/AFP/Scanpix See saar on autonoomne piirkond, kuid majanduslikult on sõltuv emasaarest Paapua Uus-Guineast. 1988 – 1998 oli saarel kodusõda, milles hukkus üle 15 000 inimese. 2001 sõlmiti sõdivate poolte vahel rahuleping, miles on kirjas, et tuleb korraldada iseseisvushääletus. Kardetakse, et nüüdne iseseisvushääletus tekitab mässe, mis võivad paisuda uueks sõjaliseks konfliktiks. Kui selle saare elanikud hääletavad iseseisvumise poolt, siis peavad Paapua Uus-Guinea võimud hääletustulemuse kinnitama ja saare iseseisvust tunnistama. Bougainville'i saare pealinn Buka FOTO: Ness Kerton/AFP/Scanpix Paapua Uus-Guinea valitsus kardab, et kui Bougainville’i saar saab iseseivaks, siis tahavad iseseisvuda ka teised Paapua Uus-Guineale kuuluvad saared. Bougainville on saar Melaneesias, geograafiliselt üks Saalomoni saartest, poliitiliselt kuulub Paapua Uus-Guineale, moodustades põhiosa Bougainville'i autonoomsest piirkonnast. Bougainville'i pindala on 9318 ruutkilomeetrit ja seal elab üle 200 000 inimese. Saar on mägine, kõrgeim tipp on 2715 meetri kõrgune Balbi vulkaan. Eurooplaste jaoks avastas Bougainville'i 1767 meresõitja Louis Antoine de Bougainville ja andis sellele oma nime, kuid Saalomoni saarte pärismaalaste vaenulikkuse tõttu ei maabunud ta saarel ega kuulutanud seda Prantsusmaa osaks. Prantsuse meresõitja Louis Antoine de Bougainville avastas 1767 saare, millele andis enda järgi nimeks Bougainville FOTO: akg-images/Scanpix Saksa Uus-Guinea kehtestas oma kontrolli Bougainville'i ja selle lähedal paiknevate saarte Buka, Choiseuli saare, Shortlandi ja Treasury saarte üle 1885, kuid ei laiendanud oma võimu kagu poole ülejäänud Saalomoni saartele. Suurbritannia kuulutas ülejäänud Saalomoni saared 1893 oma protektoraadiks. Paapua Uus-Guinea iseseisvus 1975. aastal ning alates sellest moodustab Bougainville koos oma looderannikul asuva Buka saare ning mõne põhjas ja kirdes asuva atolliga Paapua Uus-Guinea Põhja-Saalomoni saarte provintsi. Bougainville'i saare naised FOTO: ELIZABETH VUVU/AFP/Scanpix Maailmas on praegu 195 riiki, millest 193 on ÜRO liikmesriigid ning kahel riigil, Vatikanil ja Palestiinal on vaatlejastaatus. 	Elu24	Inna-Katrin Hein	0	9
22. november 2019, 12:12	https://tervis.postimees.ee/6832403/usa-vabariiklased-emakavalised-rasedused-tuleb-emakasse-umber-tosta	Postimees	USA vabariiklased: emakavälised rasedused tuleb emakasse ümber tõsta	Emakaväline rasedus seab naise elu ohtu. FOTO: Shutterstock Ameerikas sai kõneainet vabariiklaste esitatud seaduseelnõu, mis sunniks muu hulgas arste emakaväliseid rasedusi emakasse ümber tõstma. Arstide sõnul pole selline protseduur praeguste vahendite ja tehnoloogiaga võimalik ning seaks ohtu naise elu. Ohio osariigi abordi-vastased poliitikud esitasid novembris seaduseelnõu, mis pälvis rohkelt kriitikat nii arstidelt kui teadlastelt. Seaduseelnõu peamine eesmärk on keelustada abort Ohio osariigis täielikult ning võrdsustada protseduur mõrvaga, mille eest võetaks vastutusele nii naine kui ka abordi läbi viinud arst. Naine võib karistusest pääseda, kui ta suudab tõestada, et teda protseduuriks sunniti ning arst vaid juhul, kui ta suudab tõestada, et naise elu ei oleks saanud muul viisil päästa. See tähendab ühtlasi, et arstidel oleks kohustus emakaväliste raseduste – naistele eluohtlik seisund – puhul üritada loode emakasse ümber tõsta ja kinnitada. Arstid soovitavad poliitikutel see nõue eelnõust välja võtta, sest see ei ole meditsiiniliselt võimalik. Nii arstid kui valikuvabadust pooldavad inimesed mõistavad hukka poliitikute katse reguleerida protseduure, mille kohta neil puuduvad piisavad teadmised. Ektoopiline ehk emakaväline rasedus juhtub siis, kui viljastatud munarakk kinnitub emakast väljaspool, tavaliselt munajuhas. Selline olukord võib meditsiinilise sekkumiseta lõppeda surmaga, sest kui loode munajuhas kasvama hakkab, võib see põhjustada munajuha rebenemise ja eluohtliku verejooksu. Emakavälised rasedused põhjustavad neli protsenti rasedusega seotud surmadest. 	Tervis	Lilian Laanepere	0	23
22. november 2019, 12:12	https://majandus24.postimees.ee/6832523/bigbank-eestlase-saab-onnelikuks-teha-vaid-vooras-raha	Postimees	Bigbank: eestlase saab õnnelikuks teha vaid võõras raha	Bigbank Eesti juht Jonna Pechter. FOTO: Bigbank Bigbanki Eesti äriüksuse juhi Jonna Pechteri sõnul on Eesti ajalugu arvestades normaalne nähtus, kus suur osa laenukohustustest on koondunud kõrge sissetulekuga leibkondade kätte. Seetõttu soovitab ta varade soetamiseks laenu võtta, kuna Eestis lihtsalt puudub pikaajaline akumuleerunud kapital ning see saab tekkida ainult võõrast raha laenates. «Warren Buffetti üks suurimaid edu saladusi on see, et talle ei meeldi varasid müüa, sest paremate varade väärtus kasvab kiiremini kui samal ajal jõuab raha odavneda – nii kogunebki ajapikku tõeline rikkus,» ütles Jonna Pechter. «See, et suur osa laenudest on koondunud rikkamate inimeste kätte, on Eesti riigi puhul täiesti normaalne nähtus. Me ei ole kaua vabad olnud ning seega ei ole jõudnud ka inimesed suurel hulgal varasid akumuleerida,» ütles ta. Pechteri sõnul inimesed lihtsalt söövad nii otseses kui ka kaudses mõttes oma olemas oleva raha ära ja kui võimendust ei kasuta, siis ei saa ka raha juurde tekkida. «Tõeliselt rikastel inimestel ei ole mitte palju raha, vaid neil on suur kogus erinevaid varasid, nii käega katsutavaid ehk materiaalseid kui ka finatsinstrumente, mida täna kuvatakse meile ainult ekraanil. Need, kes hoiavad suuri summasid konto peal vedelemas, kaotavad enim, sest sealt närib inflatsioon ära proportsionaalselt suuri ampse.» Pangajuht algajatel investeerimiseks laenu võtta ei soovita. «Täna on paljude inimeste elu unistus saada rahaliselt vabaks ning aina enam kuuleb noorte inimeste suust sõnapaari »oravarattalt maha«. Kuigi julgustan kõiki, nii noori kui ka vanu, tegelema enda harimisega investeerimise teemal, siis pean kõigi tulevaste ingelinvestorite kurvastuseks ütlema välja saladuse, et väikeste summadega rikkaks siiski ei saa. Juurde teenib veidi ikka, kuid tõeline rikkus tuleb suuri summasid investeerides,» lisas Pechter. Eesti Panga viimasest ülevaatest selgus, et rikastel on suured võlad ning 85 protsenti koguvõlast on koondunud 40 protsendi suurima sissetulekuga majapidamiste kätte. Bigbank on Eesti kapitalil põhinev tarbimislaenudele ja tähtajalistele hoiustele keskendunud spetsiaalpank, millel on lisaks tegevusele Eestis filiaalid Soomes, Rootsis, Lätis, Leedus ja Hispaanias ning mis pakub piiriülese teenusena oma tooteid ka Austrias, Saksamaal ja Hollandis. 	Majandus	Majandus24	0	26
22. november 2019, 12:11	https://sport.postimees.ee/6832517/mart-poomi-poeg-krooniti-eesti-meistriks-poneval-alal	Postimees	Mart Poomi poeg krooniti Eesti meistriks põneval alal	Markus Poom. FOTO: Jana Pipar/EJL Eesti 12. täringujalgpallimeistrivõistlustel võitis eile õhtul jalgpalliliidu ruumides esikoha Markus Poom, kes finaalis alistas Semmo Juksi pärast mängujärgset penaltiseeriat Finaali otsustavas penaltiseerias näitas Flora poolkaitsja ilmselt isalt päritud väravavahiinstinkti ning tõrjus otsustava löögi «Vaatasin, et kui ma mängu sees number kuue vabaks jätsin, siis ta alati lõi sinna ja tegi skoori,» kommenteeris Poom, kes lisas murujalgpalli Eesti meistrikullale ka täringujalgpalli tiitli. „Penaltiseerias panin pidevalt numbrid kolm ja kuus kinni – võib öelda, et selle pealt tuli võit ka!» Markus Poomi jaoks tegi võidu mõistagi pisut erilisemaks tõik, et täringujalgpalli karbi peal ilutseb tema isa Mardi pilt: «Kodus on meil täringujalgpall olemas küll, ent see on natuke vana ja katkine versioon. Oleme seda päris palju mänginud – alguses oli see meil Inglismaal ja kui Eestisse kolisime, siis sai see natuke viga. Väga hea meel on võita – mul on viimastel aastatel päris kehvasti läinud. Alati on hea sellisele üritusele tulla ja võidukalt lahkuda.» Murujalgpallureist jõudis poolfinaali ka Siim Luts, kes kaotas kolmanda koha mängus samuti pärast penaltiseeriat Brandon Paimalile. Märten Kuusk kaotas veerandfinaalis Poomile lisaajal 3:4 ja Henri Välja kaheksandikfinaalis samuti Poomile 1:2. Ka Andre Frolov langes kaheksandikfinaalis kaotusega Kaido Kaspar Õismaale 1:2. Tiitlikaitsja Monica Rand jäi alagrupis kahe kaotuse ja ühe viigiga viimaseks. 2009. aasta Eesti meister ja jalgpalliliidu president Aivar Pohlak jagas Tartu abilinnapeaga täpselt sama saatust. 2013. aasta Eesti meister Meelis Kalda kaotas kaheksandikfinaalis Lauri Evertile penaltiseeria järel 4:6. Auhinnad poolfinalistidele ja spordijoogid kõikile osalejaile pani välja A. Le Coq. 	Sport	Postimees Sport	0	22
22. november 2019, 12:01	https://majandus24.postimees.ee/6832516/maailma-parim-aktsia-kaotas-uhe-hommikuga-98-protsenti-oma-vaartusest	Postimees	Maailma parim aktsia kaotas ühe hommikuga 98 protsenti oma väärtusest	Hongkongi börs FOTO: Caro / Andreas Muhs/Caro / Andreas Muhs Hongkongi börsil noteeritud marmorikaevanduskompanii ArtGo kaotas eile hommikul 98 protsenti oma väärtusest ning aktsionäride varast kadus 5,7 miljardit dollarit pärast seda, kui mõjukas investeerimisfirma MSCI loobus aktsia lisamisest ühte ettevõtte arvutatavast aktsiaindeksist. Päev varem oli The Wall Street Journal kirjutanud ettevõttest kiiduloo, sest selle aktsia hind oli sellel aastal kerkinud 40 korda. Kaks nädalat varem teatas MSCI, et plaanib lisada ArtGo aktsia oma aktsiaindeksisse MSCI China Indeks. Indeksisse lisamine on ettevõtetele oluline, sest siis peavad väärtpaberit ostma indeksi liikumist järgivad indeksifondid ja börsil kaubeldavad fondid. Kuid neljapäeval teatas MSCI, et loobus aktsia indeksisse lisamise plaanist pärast ettevõtte analüüsimist ning turuosalistega suhtlemist väärtpaberi investeerimisväärsuse üle. Juba septembris hoiatas aktivistinvestor David Webb, et aktsia puhul on tegemist mulliga ning sellega manipuleeritakse, lisades, et ta on sellest kirjutanud ka Hongkongi väärtpaberituru järelevalvele, kirjutab The Wall Street Journal. 	Majandus	Tõnis Oja	0	0
22. november 2019, 11:53	https://majandus24.postimees.ee/6832509/eksminister-lahkus-kinnisvarafirmast-vabaneva-rahaga-saab-firma-laenu-tasuda	Postimees	Eksminister lahkus kinnisvarafirmast: vabaneva rahaga saab firma laenu tasuda	Marko Pomerants FOTO: Meelis Meilbaum / Virumaa Teataja Endine keskkonna-, sise- ja sotsiaalminister Marko Pomerants, kes hakkas mai lõpus juhtima kinnisvaraäri BlueSky, lahkus nüüd ettevõttest, kirjutab Äripäev. Pomerantsi sõnul lahkus ta BlueSkyst omal initsiatiivil ning ettevõtte seisukohast oli see ka majanduslik otsus. «Teise juhatuse liikme kulu eest saab näiteks pangalaenu teenindada,» ütles Pomerants ja lisas, et omanik on igapäevaselt olemas, mistõttu vajadust kahe juhatuse liikme järele pole. Loe pikemalt Äripäevast. Pomerants oli sotsiaalminister Juhan Partsi valitsuses 2003–2005, siseminister Andrus Ansipi valitsuses 2007–2009 ning keskkonnaminister Taavi Rõivase ja Jüri Ratase valitsustes aastatel 2015–2017. 	Majandus	Majandus24	0	7
22. november 2019, 11:40	https://maailm.postimees.ee/6832495/serbia-ja-vene-ametnike-pistisevideo-filmisid-serbia-eriteenistused	Postimees	Serbia ja Vene ametnike pistisevideo filmisid Serbia eriteenistused	FOTO: themoscowtimes.com / YouTube YouTube'is hiljuti avaldatud video Serbia riigiametniku ja Vene agendi rahavahetusest filmisid Serbia eriteenistused eelmise aasta 24. detsembril ning videos nähtav Serbia ametnik on eriteenistustele teada 2012. aastast, ütles Serbia president eile. «2012. aastal võttis ta ühendust Horvaatia eriteenistustega, sest pidi olema vahendajaks Horvaatia sõdureid puudutavate dokumentide üleandmisel,» ütles Aleksandar Vučić erualampolkovnik Z. K. kohta. President märkis, et Serbia eriteenistused teadsid ka Z.K. sidemetest Vene luurega, sh ka kohtumisest, mis oli jäädvustatud videos, sest selle tegid Serbia eriteenistuse töötajad. «Meie töötajad said teada, et Belgradis Zemunis saab Serbia erualampolkovnik Z. K. sel päeval kella 18 paiku kokku Georgi Klebaniga,» ütles Serbia president. Ta rõhutas, et kõik see sündis 24. detsembril 2018. Tema sõnul on tuvastatud ka teiste Vene eriteenistuste töötajate sidemeid Serbia sõjaväestruktuuridega, mis ei ole avalikkusele teada. «Klebanit filmiti kümnel korral kolme tema agendiga, sh kolmel korral agentidele raha üle andmas,» ütles president Vene ajalehe Kommersant teatel. Vučići sõnul viivad Serbia eriteenistused läbi mõne operatsiooni hulga eriteenistuste töötajate vastu, kelle Serbia-vastasest tegevusest on andmeid. «Lähipäevil näete sihikindlaid ettevõtmisi, millest avalikkust teavitatakse,» ütles ta. Skandaali ajendiks sai YouTube'is nimme selleks loodud kanalis Kdjuey Lskduf 17. novembril ilmunud video. «Sel videol annab Venemaa sõjaväeluure (GRU) polkovnik Georgi Kleban raha oma Serbia agendile, kes on kõrge riigiametnik. Kleban töötab Venemaa Belgradi saatkonnas. Vaat, mida meiega teevad Vene «sõbrad»,» ütleb video autor. Serbia ajakirjanikud püüdsid mitu päeva tuvastada videol nähtavat isikut, kuni Balkani Bellingcati uurija Hristo Grozev suutis Klebani tuvastada Microsofti näotuvastustarkvaraga Azure. Kleban kutsuti Belgradist Moskvasse tagasi veel juunis. Serbia president märkis, et vahejuhtum ei mõjuta Serbia suhteid Venemaaga ja ta on kindel, et Vene president Vladimir Putin ei olnud toimuvast teadlik. «Mul on Vene sõpradele vaid üks küsimus. Serbia on ainus riik, mis ei kehtestanud Venemaale sanktsioone, ei hääletanud kordagi Venemaa vastu, ei ole Vene-Serbia suhteid kuidagi ohtu seadnud. Ma küsin lihtsalt: milleks? Ma ei näe selles mingit loogikat,» ütles president. 	Maailm	Interfax / BNS	0	0
22. november 2019, 11:36	https://tartu.postimees.ee/6832487/joel-juhti-raamatuesitlus-toi-tartusse-rahvast-kui-murdu	Postimees	Joel Juhti raamatuesitlus tõi Tartusse rahvast kui murdu	Eile esitles Eesti tänavatantsupioneer ja seiklushing Joel Juht Tartus oma värsket teost «Joel Juht. Võitlus EI-vastustega», mis tõi vestlusringis kokku teiste hulgas Eesti esimese tänavatantsutrupi liikmed, kes nägid üksteist viimati 20 aastat tagasi. Eile õhtupoolikul oli Tartu Tasku keskuse Rahva Raamatu kauplusesse kogunenud tavapärasest rohkem inimesi, kes kõik olid tulnud kuulama Joel Juhti raamatu esitlust. Kohal olid nii Jõgevalt pärit vanad koolivennad, sõbrad-tuttavad, spordifännid ning noored tantsulõvid. Juht alustas esitlust sissejuhatusega, miks ta raamatu üldse kirjutas, avaldades saladuse, et tegelikult sai esimene must materjal kirja juba kuus aastat tagasi. «Umbes kuus aastat tagasi kirjutatud esimene käsikiri ja kogutud materjal läks kaduma koos kirjutajaga. Seega tuli alustada uuesti, otsast peale,» tõdes Juht. Ta ütles, et kindlasti pole raamat suunatud ainult tantsuhuvilistele, vaid räägib reaalsest elust, katsumustest ning võitlusest takistustega, mida kõik inimesed oma teel pidevalt kohtavad. «Mu elu on olnud liiga kirev, et ennast ainult tantsijana määratleda,» selgitas Juht. Põnevaim osa saabus vestlusringis, kuhu olid kohale tulnud temaga esimest tänavatantsutruppi «34U» alustanud mehed Raigo Serbak ja Marti Nurmine. Kolm kunagist tantsukaaslast polnud üksteist näinud üle 20 aasta ning taasühinemine tõi kuulajateni huvitavaid lugusid ja humoorikaid mälestusi. Näiteks rääkis Nurmine, kuidas ta ostis endale aastaid tagasi kõige laiemad püksid, mida poest leidis, käis nendega koolis ja sai kummalisi kommentaare. «Koolis küsiti, et no mis sul juhtus, kas hokimängult tulid või?» meenutas Nurmine. Raigo Serbak jutustas sellest, kuidas nooruses tuli tantsuliigutusi MTV-st õppida nii, et koos vaadati tunde televiisorit ja oodati, kuni äkki mõni uus liigutus ekraanile ilmus. Tänapäeval on see protsess tunduvalt lihtsam: inimene avab Youtube'i kanali ja lihtsalt vaatab. Serbak ja Nurmine kinnitasid, et on suur saavutus, et Juht jäi oma kirele tantsu vastu kindlaks ning on tänaseks teinud sellest oma elutöö. Naljakaid seiku ja eredaid mälestusi jagus veelgi. Seejärel algas autogrammide jagamine, milleks kulus tavapärasest tunduvalt kauem aega. Säravate silmadega läks Tasku kauplusest minema mitukümmend silmapaari. Raamat «Joel Juht. Võitlus EI-vastustega» räägib Eesti tänavatantsukultuuri arendaja ning JJ-Street tantsukooli asutaja Joel Juhi teekonnast tantsimise, noorsootöö ja eneseületusteni. Raamatu on kirja pannud ajakirjanik Aigi Viira. Juhti sõnul on raamat mõeldud kõigile, kel vaja motivatsiooni, et rasketest oludest välja tulla, ja ka lapsevanematele, et aidata kel probleemseid lapsi. Ta on jutustanud oma loo, et näidata, kuidas kõik on võimalik ka siis, kui keegi sinusse ei usu. Lisaks Joeli mälestustele leiab raamatust ka mõtteid inimestelt, kes on tema arengut ja tegemisi toetanud, nende hulgas nt muusik Kaarel Kose, saatejuht Reet Linna, grafitikunstnik Babach jpt. 	Tartu Postimees	Lenel Karu	0	245
22. november 2019, 11:30	https://sport.postimees.ee/6832421/manguminutid-kas-maksaksid-1700-dollarit-virtuaalse-relva-eest	Postimees	Mänguminutid: Kas maksaksid 1700 dollarit virtuaalse relva eest?	Eesti videomäng «Disco Elysium» kandideerib neljale olulisele auhinnale. Toyota tuleb tagasi kihutamismängudesse! «CS:GO» uued relvad on väärt väga palju raha! Neist ja teistest olulistest nädala jooksul juhtunud mängusündmustest räägib iganädalane videosaade «Mänguminutid». Saadet juhib Ago Ahas. 	Sport	Andri Allas	0	8
22. november 2019, 11:22	https://kultuur.postimees.ee/6832476/tonu-onnepalu-loobus-taas-kirjanikupalgast	Postimees	Tõnu Õnnepalu loobus taas kirjanikupalgast	Kirjanik Tõnu Õnnepalu. FOTO: Mihkel Maripuu Kirjanik Tõnu Õnnepalu teatas Eesti Päevalehe vahendusel, et loobub talle määratud kirjanikupalgast. Ka 2016. aastal loobus Õnnepalu kirjanikupalgast. Õnnepalu kirjutas avalduses, et loobumine polnud tal planeeritud. Pigem kujutas ta endale ette, et viimase nelja aasta jooksul ilmunud neli raamatut õigustavad tema soovi saada kirjanikupalka. Õnnepalu kirjutab, et uudise teadasaamisest saadik on ta tunne, nagu oleks ta sooritanud mingi inetu teo ja peaks seda nüüd iga päev õigustama. Seepärast ta otsustas palgast loobuda ja elada pigem rahamuredega. Viimseks piisaks Õnnepalu karikasse oli Maalehes ilmunud artikli illustratsioon – Jürgen Rooste artiklit ilmestasid uuest aastast kirjanikupalka saavate kirjanike fotod, mis olid pangakaarti meenutavates kastikestes. Eelmisel nädalal valis uued kirjanikupalga saajad välja komisjon, kuhu kuulusid Triin Soone (Eesti Lastekirjanduse Keskus), Ilvi Liive (Eesti Kirjanduse Teabekeskus), Maarja Kangro (EKL), Kaidi Urmet (Eesti Kirjastuste Liit), Janika Kronberg (EKL), Mihkel Volt (Eesti Rahvusraamatukogu) ja Tiit Aleksejev (EKL). Kirjanikupalga suurus on 1,1-kordne kõrgharidusega kultuuritöötaja miinimumpalk ehk igakuine brutosumma on 1430 eurot (riiklikult kokku lepitud miinimum on 1300 eurot). Tänavu oli kirjanikupalgale kandideerijaid 41, valituks osutusid Holger Kaints, Mart Kivastik, Anti Saar, Urmas Vadi ja Tõnu Õnnepalu. 	Kultuur	Kultuuritoimetus	4	3
22. november 2019, 11:00	https://sport.postimees.ee/6832427/rootsi-murdmaasuusatamise-taht-jatab-hooaja-alguse-vahele	Postimees	Rootsi murdmaasuusatamise täht jätab hooaja alguse vahele	Ebba Andersson FOTO: JON OLAV NESVOLD/www.imago-images.de Rootsi murdmaasuusataja Ebba Andersson vigastas põlve ega stardi hooaja esimeses pooles. Kolmekordne juuniorite maailmameister ja sel aastal Rootsi teatenaiskonnaga maailmameistriks tulnud Ebba Andersson vigastas põlve, mistõttu peab hooaja alguse vahele jätma. Andersson plaanib võistluskaruselli naasta uuel aastal. Rootsi koondisega treeninglaagris viibinud Andersson kukkus õnnetult, tehes liiga põlvele. Rootslasele tehti röntgenuuring, mis näitas, et kuigi operatsiooni Andersson ei vaja, peab ta tegema võistluspausi. «See on väga kurb. Ootasin sel nädalavahetusel võistlemist,. Saan vaid taastumisele keskenduda ning loodan, et saan varsti suusaradadele naasta,» sõnas Andersson. 	Sport	Postimees Sport	0	0
22. november 2019, 11:00	https://kinoportaal.postimees.ee/6832432/tallinn-film-wonderland-filmilinnaku-ehitus-algab-tuleval-aastal-keskus-avaneb-2022	Postimees	Tallinn Film Wonderland filmilinnaku ehitus algab tuleval aastal, keskus avaneb 2022	Filmivõtted (Greta Gerwigi film «Väikesed naised») FOTO: SCANPIX Uue nädala alguses kergitatakse saladuskatet pikka aega arenduses olnud Tallinna filmilinnaku Tallinn Film Wonderlandi projektilt. «Tallinn Film Wonderlandi rajamisest on räägitud kaua. Viimaks on selles osas suur samm edasi astutud ning Baltikumi tänapäevaseima filmitööstuse keskuse ehitusega alustatakse juba järgmisel aastal,» seisab ajakirjanikele saadetud kutses pressikohtumisele 25. novembril. Projekti tutvustatakse kui Eesti oma Hollywoodi ning pressisündmusel tuleb juttu nii filmilinnaku vajalikkusest, investeeringutest kui ka keskuse täpsemast valmimise ajakavast. «Tallinna linna ja Tallinna Filmilinnaku koostöös saab reaalsuseks Eesti oma Hollywood. Põhja-Tallinnasse, Paljassaare poolsaarele planeeritav filmitööstuse keskus on Baltikumi moodsaim ja mitmekülgseim kompleks, mis hõlmab nii Läänemere suurimat stuudiokompleksi kui ka Eesti filmitööstuse erinevaid ettevõtteid,» seisab teates. Projekti esimeses etapis valmivad stuudiod ja abiruumid 2022. aastaks. Tallinna linn investeerib AS Tallinna Tööstuspargid kaudu projekti 4–6 miljonit eurot eesmärgiga soodustada majanduskasvu ja luua uusi töökohti kultuuri valdkonnas. Seni on just nüüdisaegse stuudio puudumine pärssinud audiovisuaalse sektori kasvu ja teenuste eksporti, sh suurte filmiprojektide toimumist Eestis. Uue linnaku lisandumine toetab kohalikku filmitööstust ning motiveerib uute filmitegijate pealekasvu – innovaatiline ja moodsa tehnoloogiaga varustatud keskus annab võimaluse tegeleda väga eriilmeliste filmiprojektidega. Pressikonverentsil saavad sõna Tallinna abilinnapea Aivar Riisalu, Tallinn Film Wonderlandi tegevjuht Gren Noormets, Eesti Filmi Instituudi juht Edith Sepp, Allfilmi produtsent Ivo Felt ja Nafta filmi produtsent Esko Rips. Kohal on ka teised filmikultuuriga seotud isikud. 	Kinoportaal	Apollo Kinoportaal	0	29
22. november 2019, 10:59	https://sport.postimees.ee/6832450/sarunas-jasikevicius-ajad-mil-jalutasime-kaunase-tanavatel-pea-pusti-on-moodas	Postimees	Šarunas Jasikevicius: ajad, mil jalutasime Kaunase tänavatel pea püsti, on möödas	Kaunase Žalgirise korvpallimeeskonna peatreener Šarunas Jasikevicius. FOTO: ANDREJ ISAKOVIC/AFP Viimasel kahel hooajal korvpalli Euroliigas play-off’i murdnud Kaunase Žalgirisel on käsil keeruline periood. Leedu au ja uhkus Žalgiris sai neljapäeval Euroliigas neljanda järjestikuse kaotuse, jäädes kodusaalis pingelises mängus 59:61 alla Belgradi Crvena Zvezdale. Šarunas Jasikeviciuse juhendatav Žalgiris jagab Euroliigas kolme võidu ja seitsme kaotusega 18 meeskonna konkurentsis 14.-16. kohta. «Ajad, mil jalutasime Kaunase tänavatel pead püsti, on möödas. See on minevik. Westermann [Leo Westermann siirdus Istanbuli Fenerbahcesse] ja Davies [Brandon Davies lõi käed Barcelonaga] ei mängi enam Žalgirises. Keegi peab esile kerkima ja meeskonda juhtima,» lausus Jasikevicius mängujärgses pressikonverentsil. Legendaarne peatreener lisas: «Ma ei muretse tabeliseisu pärast, aga olen mures korduvate eksimuste pärast. Meie süsteem ei muutu. Usume sellesse. Me ei muuda oma süsteemi enne, kuni kaotame selle pärast mängu.» Žalgiris peab järgmise mängu Euroliigas 28. novembril, kui kohtub võõrsil Berliini Albaga (3-7). Seejärel, 5. detsembril läheb Žalgiris võõrsil vastamisi Moskva CSKA meeskonnaga (6-3) ja 13. detsembril mängib kodus Valenciaga (4-6). 	Sport	Kris Ilves	0	0
22. november 2019, 10:58	https://sobranna.postimees.ee/6830004/kuidas-viie-minutiga-toostressist-lahti-saada	Postimees	Kuidas viie minutiga tööstressist lahti saada?	FOTO: Shutterstock Tõhusaim stressivastane vahend maandab pingeid viie minutiga. Proovi ise järele! Miski ei lohuta paremini kui rääkimine pärast tööpäeva lõppu elukaaslasele või mõnele heale sõbrale oma (üleelatud) tööpäevast — ja sealjuures täpse kirjeldusega, kui kurnav see oli. Sest lihtne küsimus «Kuidas su päev oli?» lausa karjub selle järele, et saaks detailselt oma nördimuse välja valada, mis jama su kolleegid kokku keerasid, kui ebasõbralikud olid kliendid ja kui ebaõiglaselt käitus ülemus. Teadlased Florida ülikoolist aga soovitavad: Aitab küll! Lõpeta ära! Harvard Business Review's avaldatud artiklis soovitavad teadlased rakendada psühholoogiast tuntud "kolme hea asja" meetodit. Sel ajal kui mõeldakse kolmele positiivsele asjale oma elus, peaks poolenisti depressiivsel inimesel inimesel meeleolu tõusma. Oma kolmenädalases uuringus analüüsisid teadlased inimesi, kes sageli kannatavad oma elukutse tõttu: ühe ambulatooriumi üldõed ja teised sealsed töötajaid. Selle uuringu raames pidid osalised iga päev pärast tööd 5-10 minutit kirjutama üles kõik positiivse, mida nad kogesid päeva jooksul. Sealhulgas olid ka vastused nagu rõõm, et oli reede, või teatud olukorrad tööl, mil need inimesed tegutsesid kas eriti hästi või olid enda üle uhked. Kolm nädalat hiljem hakkasid ilmnema positiivsed toimed: enda sõnul oli üldõdede stressitase selle meetodi rakendamise järel oluliselt madalam kui enne testi. Lisaks andsid testis osalenud teada, et neil oli nüüd kergem oma mõtetes tööpäevast lahti lasta. Tee proovi: nüüdsest alates räägi ainult positiivselt möödunud tööpäevast. See ei ole ainult sulle endale hea. Ka kuulajad on sulle tänulikud, sest miski pole pikapeale tüütum kui igapäevane hala väikeste töiste draamade üle, kirjutab Freundin. 	Sõbranna	Sõbranna	0	3
22. november 2019, 10:54	https://maailm.postimees.ee/6832434/isis-radikaliseeris-chicago-gangijuhi	Postimees	ISIS radikaliseeris Chicago gängijuhi	Chicago politsei. FOTO: Xinhua/Zumapress.com/Scanpix USA justiitsministeeriumi sõnul radikaliseeris äärmusrühmitus Islamiriik (ISIS) Chicago tänavajõugu AHK arvatava juhi. AHK on üks Chicago kurikuulsatest tänavajõukudest, mis tegeleb justiitsministeeriumi sõnul muu hulgas linnas narkootikumide vahendamisega. Kuid selle üks arvatavaid juhte Jason Brown ei astunud eile kohtu ette mitte süüdistatuna uimastikaubitsemises, vaid ISISele materiaalse toe pakkumises. USA justiitsministeeriumi väitel soovis Brown sel aastal kolmel korral saata konfidentsiaalse allika kaudu 500 dollarit isikule, keda arvas olevat Süürias võitlev ISISe liige. Isik, keda Brown ülekannete tegemiseks kasutas, oli tegelikult korrakaitseagent. Brown radikaliseerus 2016. aastal vanglakaristust kandes. Ekspertide sõnul on lääneriikide vanglad muutunud viimase kümnendi jooksul võtmetähtsusega radikaliseerimiskeskusteks. «ISIS on manipuleerinud oma ideoloogiaga, et muuta see meelepäraseks kriminaalse taustaga isikutele,» lausus George Washingtoni ülikooli esktremismiuuringute teadur Bennett Clifford. «See on üks tähelepanuväärsemaid valdkondi, kust Islamiriik on suutnud (inimesi) värvata.» Üks idee, mida ISIS vanglatest värbamisel kasutab, on see, et varasemad väärteod ei ole olulised. Tihti vaadatakse rikkumisi isegi positiivses valguses. Kui Brown, tuntud ka nimega Abdul Ja'Me, vanglast vabanes, kasutas ta justiitsministeeriumi sõnul oma positsiooni AHK gängijuhina ka jõuguliikmete ja teiste radikaliseerimiseks ning ISISe toetajaks muutmiseks. Vaid kolm päeva pärast seda, kui justiitsministeerium teatas Browni vahistamisest, pidasid võimud samade süüdistuste alusel Chicagos kinni ka 20-aastase Thomas Osadzinski. Osadzinskit süüdistatakse ISISe materiaalses toetamises ning äärmusrühmituse propaganda leviku hõlbustamises sotsiaalmeediakanalites. Süüdimõistva otsuse korral võib Browni ja Osadzinskit oodata kuni 20 aasta pikkune vanglakaristus. 	Maailm	CNN/PM	1	0
22. november 2019, 10:53	https://arvamus.postimees.ee/6832391/janno-zobin-represseeriv-demokraatia-ja-ministri-luhikesed-kaed	Postimees	Janno Zõbin: represseeriv demokraatia ja ministri lühikesed käed	Maaeluminister Mart Järvik on muu hulgas olnud 16 aastat Järvakandi vallavanem. FOTO: Mihkel Maripuu Kui seaduste ja toimingupiirangute järgi näib Järviku asi selge, siis paljude ministri toetajate jaoks on ilmselt endiselt tegu näidispoomisega. Nende arvates ei ole süüdi mitte Järvik, vaid liigsed regulatsioonid ja bürokraatlikud seadused, mis siiraste kavatstustega ministri tööd piiravad. Terve talupojamõistus teatab: maaeluminister Mart Järvik ei taodelnud omakasu ja tahtis vaid kõige paremat. Inimene aitas lähedast, ei unustanud oma lapsepõlvesõpra. Üks minister käitus ometi kord nagu inimene, mitte kui päris elust võõrdunud bürokraat. Siis aga moodustati see pagana komisjon, aeti näpuga järge ja pandi minister häbiposti. Kusjuures aus ja põllumeestele lojaalne, kauaegne Järvakandi vallavanem. No mis riigis me ometi elame? Ei tahaks siinkohal hakata üle kordama Järviku nõuniku ja listeeriaskandaaliga seotud huvidekonflikti kõiki üksikasju, vaid juhtida tähelepanu hoopis muule. Nimelt sellele, milline võib ikka vee olla poliitilise kultuuri erinevus riigi ja omavalitsuse tasandil. 	Arvamus	Janno Zõbin	22	0
22. november 2019, 10:39	https://elu24.postimees.ee/6832410/teadlased-leidsid-merevaigust-44-miljoni-aasta-vanuse-tougu	Postimees	Teadlased leidsid merevaigust 44 miljoni aasta vanuse tõugu	Tõuk. Pilt on illustreeriv FOTO: Pexels / CC0 Licence Saksamaal Münchenis asuva Baieri zooloogiliste uuringute keskuse teadlaste sõnul leidsid nad merevaigust 44 miljoni aasta vanuse tõugu.  See 5,08 millimeetri pikkune tõuk oli suure liblikaliigi Eogeometer vadens vastne, teatab newsweek.com. Tõuku uurinud teadlastegruppi juhtinud Axel Hausman sõnas, et tegemist on esimese suure liblikaliigi fossiilse vastsega, mis on leitud Läänemere äärest pärit merevaigus. «Sellised tõugud on väga haruldased, kuid nüüd leitud tõuk on üliharuldane, kuna ta on Läänemere merevaigus. Võimalik, et ta sattus merevaiku oma eluviisi tõttu,» sõnas teadlane. See tõuk jäi tõenäoliselt puuvaigutilka lõksu ja sellest vaigust sai miljonite aastate jooksul merevaik. Teadlaste arvates oli kõrgema temperatuuri tõttu puuvaik vedelam ja tõuk sattus sinna, jäädes kleepuvasse ainesse kinni. Merevaik. Pilt on illustreeriv FOTO: Caro / Bernhard Pries/Caro /Scanpix Uurijad selgitasid, et mida vedelam vaik on, seda suurem on tõenäosus, et sinna jääb mõni ebatavaline olend kinni. Kuid öisel, ajal, mil tõugud on aktiivsed, on temperatuurid madalamad ja puuvaik on tahkem. Seega on mõistatus, millal see tõuk puuvaiku kinni jäi. Liblikad ja nende vastsed ei säili merevaigus hästi, sest nad on õrnad ja kerged. Saksa teadlaste sõnul kuuluvad Eogeometer vadens liblikad perekonda Geometridae (vaksiklased), mille esindajaid ei ole varem Läänemere merevaigust leitud. Selle perekonna liblikate tõugud on teiste liblikate tõukudega võrreldes ebatavalised, kuna neil on viie jalapaari asemel kaks kuni kolm jalapaari. Väiksem jalgade arv tähendab, et nende liikumine on tavapärasest erinev, nad liiguvad vaksates. Geometridae on üks suuremaid liblikaperekondi, millesse kuulub üle 23 000 erineva liblikaliigi. Selle perekonna esindajad elavad puudel ja põõsastel. Teadlaste sõnul aitab nende nüüdne leid heita pilku evolutsiooniprotsessile, mis toimus eotseenis 56–33,9 miljonit aastat tagasi. See ei ole viimaste kuude esimene kord, kui teadlased on teatanud merevaigus säilinud uue liigi avastamisest. Möödunud kuul teatati, et tehti kindlaks mikroskoopilised eelajaloolised loomad, mis olid 30 miljoni aasta vanuses merevaigus. Eksemplarid, mille teadlased leidsid, ei ole ainult uue liigi, vaid täiesti uue selgrootute perekonna esindajad. Mais tuvastasid teadlased Kagu-Aasias Myanmaris 99 miljonit aastat vanast merevaigust uue pisikese tuhatjalgse. Pilti vaata siit. 	Elu24	Inna-Katrin Hein	0	26
22. november 2019, 10:39	https://raamatud.postimees.ee/6832409/sulev-vedler-esitleb-raamatut-mis-paljastab-kuidas-eestist-sai-pohjamaa-pankade-rahapesula	Postimees	Sulev Vedler esitleb raamatut, mis paljastab, kuidas Eestist sai põhjamaa pankade rahapesula	Sulev Vedler. FOTO: Toomas Huik 28. novembril kell 17 toimub Solarise Apollo raamatupoes Sulev Vedleri raamatu «Pestud miljonid» esmaesitlus. Osalevad Sulev Vedler, Kalle Muuli ja Valdo Randpere, kes räägivad raamatu saamisloost, sisust ning vastavad küsimustele. Sulev Vedler «Pestud miljonid». FOTO: Kava «KAVA Kirjastusel tuli aasta tagasi idee, et oleks vaja kirjutada raamat rahapesust. Võtsime ühendust ajakirjanik Sulev Vedleriga ja pakkusime talle selle mõtte välja. Sulev haaras ideest kinni ja tulemus on 28. novembrist lugejatele kättesaadav,» tutvustavad kirjastuse juhatusse kuuluvad Kalle Muuli ja Valdo Randpere valminud raamatut. Sulev Vedler on hea sulega ja haaravalt kirja pannud raamatu, mille võib tinglikult jagada kaheks. Esimeses pooles kirjeldab autor ajaloolist ja geograafilist tausta Eesti sattumisele rahapesuhuviliste radarile. Ehk nagu kirjeldasid Eesti panku 90ndatel vene ärimehed: «meile meeldib neid panku kasutada, sest nad on kindlad nagu «šveitsarskaja», salajased nagu «ofšornaja» ja lähedased nagu «peterburskaja». Meie ajalugu koos meie muutumisega üheks osaks põhjamaade rahandusmaailmast lõigi tegelikult eeldused ühest küljest ulatuslikuks äritegevuseks Venemaaga, aga teisest küljest tekkisid sellest ka ahvatlused kuritarvitusteks. Raamat annab hea ülevaate sellest, miks ja kuidas kahtlased rahavood said meie pankadest läbi käia, milline roll oli selles nende emapankadel, milline roll kohalikel juhtidel. Teine osa raamatust kirjeldabki väga detailirohkelt ning ülevaatlikult seda, mis toimus Danske ja Swedbanki Eesti kontorites. Lehekülgede kaupa on kirja saanud kogum plahvatuslikku materjali, mis mitmed lähiajaloo sündmused hoopis uut moodi lahti mõtestab. Raamat on dokumentaalne, aga samas loetav kui krimiromaan. «Kahtlemata on tegemist väga haarava ja põneva raamatuga – kui lugema hakkad, siis enne lõppu pidama ei saa,» lubab kirjastus. Sulev Vedleri isik ega ajakirjanduslik talent ei vaja Eestis pikemat tutvustamist. Tegemist on kahtlemata ühe kõige professionaalsema reputatsiooniga uuriva ajakirjanikuga. «Pestud miljonid» on Sulevi teine raamat ja loodetavasti mitte viimane. 	Raamatuportaal	Apollo Raamatuportaal	0	0
22. november 2019, 10:38	https://maailm.postimees.ee/6832407/austria-parempopulistlik-erakond-peitis-alpikulasse-kullakange	Postimees	Austria parempopulistlik erakond peitis alpikülasse kullakange	Kilosed kullakangid Saksamaal Pro Aurumi kullapajas. FOTO: Michael Dalder/Reuters/Scanpix Austria politsei avastas suvel alpikülast parempopulistliku Vabaduspartei (FPÖ) «sala-aarde» – kolm lukus kasti kullakangidega, kirjutas nädalaleht Profil. Kuld leiti Tirooli liidumaal Sankt Jakobi suusakuurordis asuvast elamust. FPÖ Viini haru juhi Dominik Neppi sõnul pole kullapeidikuga seotud midagi kuritegelikku. «Kõik on täiesti seaduspärane,» lausus Nepp. Tema sõnul on kõik loogiline, sest kuld hangiti 2008. aasta finantskriisi ajal, et kaitsta erakonna vara raskel ajal, kirjutas portaal Daily Sabah. «Kuna pank võib kriisiajal kokku kukkuda ..., siis otsustati natuke kulda varuda ja hoida seda külalistemajas,» lisas ta. Maja on FPÖ registrisse kantud väljaõppekeskusena. Avastatud kulla väärtus pole teada. Meedia kirjutab vaid, et iga kang kaalus pool kilo. Praegusel kullaturul on iga sellise kangi hind umbes 21 000 eurot. Sageli vastuolulistesse seikadesse sattuv erakond oli veel seitse kuud tagasi valitsuses. See lagunes, kui FPÖ endine juht Heinz-Christian Strache jäi vahele riigihangete pakkumisega altkäemaksu eest. 	Maailm	STT / BNS	1	1
22. november 2019, 10:32	https://tervis.postimees.ee/6832395/millal-voib-kurguvalu-olla-tosisema-haiguse-tundemark	Postimees	Millal võib kurguvalu olla tõsisema haiguse tundemärk?	Tavaliste külmetushaigustega kaasneb enamasti nohu, kurguvalu ja kergelt palavikuline ning aeglane haiguskulg, mis kestab tavaliselt 3–5 päeva. FOTO: Shutterstock Enamasti on kurguvalu märk viirushaigusest, aga see võib olla ka mõne muu haiguse sümptom. Neli sümptomit, mis ilmnedes koos kurguvaluga, võivad tähendada tõsist haigust, mis pole pelgalt tavaline viirus, kirjutab Health24. Kaela ja/või keele turse viitab suurenenud lümfisõlmedele, mis tulevad esile keha laastava põletiku tõttu. Lümfisõlmede turse võivad tekitada näiteks krooniline kurgumandlite põletik, lümfisõlmepõletik ja ka tavaline hingamisteede viirushaigus. Tursunud keel koos kurguvaluga võib aga viidata infektsioonile nagu neelupõletik, kurgumandlite põletik, kõripõletik. Nahalööve koos kurguvaluga võib viidata leetritele, aga ka tuulerõugetele, mida peetakse niiöelda lastehaiguseks. Mõlemad nakkushaigused on väga tõsised. Palavik ühes kurguvaluga viitab viiruslikule või bakteriaalsele infektsioonile, sealhulgas näiteks gripile. Eriti tõsiselt tuleks võtta väikelaste palavikku, mis võib neil kiiresti terviseseisundi halvemaks muuta. Kange kael ja kurguvalu võivad viidata meningiidile ehk ajukelmepõletikule. Meningiit on väga raske haigus, mis vajab kiiret sekkumist. Selle haiguse põdejal võib olla raskusi kaela ja lõua liigutamisel. Sümptomiteks on veel palavik, iiveldus, oksendamine ja valgustundlikkus. 	Tervis	PM Tervis	0	4
22. november 2019, 10:31	https://lemmik.postimees.ee/6832324/lory-gloria-ei-karda-enam	Postimees	LORY-GLORIA ei karda enam	FOTO: MTÜ LOOMADE HOIUPAIK #LoomadeHoiupaikХочуДомой ehk LoomadeHoiupaikTahanKoju #koer51600 Meil on üks suurepärane koer LORI ehk Gloria, kes on saabumise hetkest siiani oma hoiupaika sattumise üle väga muserdunud olnud. Ei tahtnud ta mitte kellegagi suhelda, ei soovinud mitte kedagi näha, viskles, riidles, kedagi endale ligi ei lasknud. Ta sattus meie varjupaika seoses äraandmisega eluliste asjaolude tõttu. See tekitas temas suurt kibestumist kõigi ja kõige vastu. Kuni tänase päevani püüdsime me kõigest väest ta usaldust võita ja lõpuks meil õnnestuski!! Kõigepealt võttis LORI omaks meie Volodjat, seejärel ka kõiki teisi, täna on see esimene kord, millal ta nõustus oma aiast välja tulla ning jalutada. Koera rõõm oli üüratu ning meiegi oleme väga rõõmsad, sest nüüd läheb märksa kergemaks. Ta lõpuks ometi mõistis, et vaenlasi ta ümber ei ole, ja et olla rõõmus on palju parem kui olla pinges ja kuri. Aga me töötasime selle kallal ikka tõesti kaua... ta ei lubanud isegi koristada oma jalutusaias, aina viskles ja ründas. Nägu nüüd näha on - koer on ta lihtsalt suurepärane! Hell ja mänguhimuline. Ideaalne koer eramajja, kus ta võtab teie perekonnaliikmed omaks ja hakkab teid teenima nii hästi, nagu ta seda oskab. Suurepärane koer talu jaoks, kus on palju ruumi ja avarust, et joosta, kuhugi põgenema ta ei hakka! Ta on steriliseeritud, kiibitud ja vaktsineeritud, ühesõnaga temaga on kõik ok ja ta on valmis uude, kõige paremasse koju sisse kolimiseks! P.S. Ma olen ise selle tõu suur fanatt, mul on kodus selliseid kaks tükki, armastan oma suuri elevandikesi võimatult väga! (Lara, hoiupaiga juhataja) LORY - http://www.pets.ee/hoiupaik/koerad/21086.htm 	Lemmik	Loomade Hoiupaik	0	0
22. november 2019, 10:30	https://sport.postimees.ee/6832383/kimi-raikkonen-teeb-avalikkuse-eest-varjatuna-midagi-vaga-ullast	Postimees	Kimi Räikkönen teeb avalikkuse eest varjatuna midagi väga üllast	Kimi Räikkönen FOTO: Hasan Bratic/SIPA/Hasan Bratic/SIPA Enne F1 Mehhiko etappi külastas Soome vormeliäss Kimi Räikkönen kohalikku lastekaitse organisatsiooni, et anda oma abikäsi vabatahtlikuna. See oli harukordne juhus, kus soomlane midagi avalikkuse ees heategevuseks andis. Tegelikult pole asi mitte selles, et Räikkönen ei teeks midagi heategevuslikku. 40-aastane soomlane lihtsalt ei soovi kõike seda avalikkuse ees teha, sest talle ei meeldi ennast kuidagi esile tõsta. «Ma annan palju heategevuseks, kuid ma ei ütle seda kellelegi,» rääkis Räikkönen. «Ma ei ole inimene, kes teeks midagi, et minust kuskil räägitaks. Olen parem tagaplaanil ning teen oma asja. See jutt käib ka heategevuse kohta,» lisas ta. Not all heroes wear capes! 🦸♂️ Kimi visited a project by leading children's rights organization @STC_Schweiz and took part in activities with vulnerable children from Mexico City as part of the work of our official charity partner. 🎨🖌️#GetCloser #AlfaRomeoRacing pic.twitter.com/KCzES40sfL Kimi Räikkönen on vormelimaailma vanim piloot ning talt uuriti ka edasiste plaanide kohta. Alfa Romeoga kehtib tal leping 2020. aasta lõpuni. «Ma ei mõtle nii palju ette. Teen oma tööd üks hooaeg korraga ega muretse järgmise lepingu pärast,» ütles endine maailmameister. 	Sport	Karl-Joosep Küngas	0	113
22. november 2019, 10:17	https://majandus24.postimees.ee/6828672/pensionitest-leia-pensionisegaduses-oige-tee	Postimees	Pensionitest: leia pensionisegaduses õige tee Kas jätkata või mitte?	Pension FOTO: PantherMedia/Scanpix Valitsuses heakskiidu saanud teise pensionisamba vabatahlikuks muutev pensionireform mõjutab Eestis sadu tuhandeid inimesi. Kui varem tuli valida vaid endale sobiv fond, siis nüüd on valik kordades keerulisem. Kas liituda või mitte? Kas jätkata või mitte? Kas koguda ise või fondi? Milline fond valida? Valiku lihtsustamiseks koostas Postimees jah/ei vastustega pensionitesti, mis aitab otsustada, mida teha. Pensionitestis saab läbi mängida erinevaid võimalusi mitu korda. Lõpliku otsuse teeb muidugi igaüks vabatahtlikult ja ise. 	Majandus	Aarne Seppel, Heleri Kuris, Harry Tuul	0	27
22. november 2019, 10:14	https://maailm.postimees.ee/6832374/uusmeremaalane-moisteti-suudi-briti-randuri-tapmises	Postimees	Uusmeremaalane mõisteti süüdi Briti ränduri tapmises	Grace Millane. FOTO: Lucie Blackman Trust/PA Wire/PA Images/Scanpix Aucklandi kohus otsustas, et 27-aastane Uus-Meremaa kodanik tappis tahtlikult aasta tagasi kadunud Grace Millane`i. Kohtul kulus kõigest viis tundi, et nõustuda ühehäälselt 27-aastase Uus-Meremaa kodaniku süüdimõistmises aasta tagasi kadunud Grace Millane`i tapmises. Mehe nime ei ole avalikustatud. Mees tappis Millane`i hotellitoas, kuhu nad olid pärast kohtingut läinud. Süüalune ei näidanud kohtuotsuse ettelugemisel välja ühtegi emotsiooni. Mehele määratakse karistus veebruaris. 21-aastane Millane saabus Uus-Meremaale 2018. aasta novembris osana ümbermaailmareisist. Ta kohtus süüdistatavaga 1. detsembril Tinderi kohtingul Sky City kasiinos. Millane tapeti CityLife hotellis kägistamise teel. Mõrvar surus mõrva järel naise surnukeha kohvrisse ja mattis selle Aucklandi lähedale rohealale. Kohtuprotsessi algusest alates ei ole seatud kahtluse alla, et süüdistatav vabanes jälgede peitmiseks Millane`i surnukehast. Prokuröri sõnul muutus süüdistatav vahekorra ajal vägivaldseks ning kägistas naist nii kaua kuni ta suri. Kohtu-uurija sõnul võis Millane olla mehe haardes 5–10 minutit. Arvatavasti kaotas ta ühel hetkel teadvuse. Kaitseadvokaat väitis algselt, et Millane`i surm oli traagiline õnnetus, milles mängisid rolli alkoholijoove, BDSMi seksipraktikad ja liiga kaugele läinud seksuaalne kirg. Kaitsja sõnul mattis süüdistatav Millane`i surnukeha ja peitis asitõendid hirmust, et tema lugu ei usuta. Kohtujuurdluse käigus selgus, et süüdistataval oli pikk Tinderi kohtingute ajalugu ning mitmed temaga kohtamas käinud inimesed katkestasid mehega järsult sidemed, sest tundsid ebamugavust mehe seksuaalsete kalduvuste suhtes. Hotellis elanud mehel oli väidetavalt huvi kägistamise ja kontrollivate praktikate vastu, samuti mõtles ta välja enda kohta liialdatud lugusid või lausvalesid – näiteks väitis ta, et tal on vähk, et ta on professionaalne sportlane või töötas välismaise naftafirma juhina. 	Maailm	The Guardian / PM	0	0
22. november 2019, 10:02	https://majandus24.postimees.ee/6832329/luminor-automatiseerib-laenuotsused	Postimees	Luminor automatiseerib laenuotsused	Luminor pank. FOTO: Tairo Lutter Luminor automatiseerib koostöös finantstehnoloogia ettevõttega Nordigen kliendi laenuvõime hindamise, edaspidi saab eraklient laenuotsuse kiiremini kätte. Luminor on saanud viimase poolaasta jooksul üle 55 000 laenutaotluse, millest ligi viiendiku puhul on vaja läinud taotleja kontoväljavõtte analüüsimist. Uus süsteem suurendab tehnilist võimekust teha täpsemaid ja kiiremaid laenuotsuseid ning vähendab inimlike eksituste arvu, teatas pank. Näiteks vähenevad olukorrad, kus kliendi krediidivõime hindamisel jääb tähelepanuta tema lisasissetulek ja -kohustus või näiteks vastutustundetu rahakasutus. «Luminor käib kaasas tehnoloogia arenguga. Seepärast ühendame rõõmuga jõud Nordigeniga, kes on meie piirkonna üks kiiremini kasvavaid finantstehnoloogia ettevõtteid,» ütles Luminori laenutoodete juht Martin Malinovski. «Nõudlus eri finantseerimisvõimaluste järele kasvab ning samal ajal soovivad kliendid kiiret teenindust. Koostöös Nordigeniga saame seda oma kliendile pakkuda,» lisas Malinovski. Luminor on Baltimaades umbes miljoni kliendi ja 2500 töötajaga suuruselt kolmas finantsteenuste osutaja. 2019. aasta kolmanda kvartali lõpu seisuga kuulus Luminorile 16,8 protsenti hoiuste ja 19,5 protsenti laenude turuosa. Omakapitali kogusumma küündib 1,6 miljardi euroni ning Luminor on kapitaliseeritud 18,7 protsendi ulatuses esimese taseme põhiomavahenditega (CET1). Nordigen loob pankadele, laenuandjatele ja finantstehnoloogia ettevõtetele kontoandmete analüüsimise lahendusi. Ettevõte asutati 2016. aastal ning osutab analüüsiteenuseid 17 Euroopa riigis, USA-s ja Austraalias. 	Majandus	BNS	1	1
22. november 2019, 9:58	https://kodustiil.postimees.ee/6832285/oigesti-ahju-kuttes-saastad-raha-ja-tervist	Postimees	Õigesti ahju küttes säästad raha ja tervist	Vähemalt kord aastas tuleks lasta korstnapühkijal puhastada korsten ja küttekolded. FOTO: Shutterstock Keskkonnaministeerium alustas novembris teavituskampaaniat «Õigesti ahju küttes säästad raha ja tervist». Ministeerium soovib kampaaniaga juhtida elanike tähelepanu, kui olulised on õiged kütmisvõtted nii inimese tervisele, keskkonnale kui ka ahjuomanike rahakotile. Arvatakse, et niiskete puude kasutamisel on ainukeseks probleemiks nende halvem süttimine. Märja puiduga küttes rikutakse oma küttekollet ja korstent ning õhku eraldub oluliselt rohkem saasteaineid. Lisaks on märja puidu kütteväärtus mitu korda väiksem. Keskkonnaminister Rene Koka sõnul ei teagi inimesed tihti, et teevad ahju, kaminasse või pliidi alla tuld tehes midagi valesti. «Õige tuletegemisega saab igaüks anda panuse parema õhukvaliteedi heaks. Kõige olulisem on kasutada vaid kuiva puitu, süüdata tuli pealtpoolt ning kütteseadmeid tuleks regulaarselt hooldada.» Paljudes tekitab hämmingut soovitus süüdata tuli pealtpoolt. Kui aga nii toimida, liigub tuli ülalt alla ning põlemisprotsess saab alata stabiilsemalt ning tekkivate saasteainete heitkogused on oluliselt madalamad ja kütmisest saadav kasutegur palju suurem. Keskkonnaministeeriumi välisõhu ja kiirgusosakonna peaspetsialisti Siim Selliku sõnul on Eesti Keskkonnauuringute Keskuse ahjulaboris katsetega tõestatud, et niisket halupuitu kuiva asemel kasutades on peenosakeste heitkogused üle kahe korra kõrgemad. «Otseselt vähki tekitavate ühendite osas on heitkoguste erinevused niisket puitu kasutades veelgi suuremad, olles kohati isegi kuni kümme korda kõrgemad,» lausus Sellik. Jätkuvalt vajab ülekordamist, et prügi põletamisega seatakse ohtu nii iseenda kui ka oma lähedaste tervis. «Koduahi ei ole Iru elektrijaam, kus kõik mürgised suitsugaasid ära põlevad,» rõhutab Sellik. Vähemalt kord aastas tuleks lasta korstnapühkijal puhastada korsten ja küttekolded. Ahju ja selle lõõristiku korrashoid tagab piisava tõmbe, mis mõjutab otseselt põlemisprotsessi. Kui kütmise ajal tuleb korstnast valget suitsu, on kütmisega kõik korras. Kampaania kestab järgmise aasta märtsini. Kampaania jaoks on loodud koduleht www.kutaoigesti.ee, kus jagatakse ahjuomanikele kasulikke nõuandeid. 	Kodustiil	Kristina Kostap	0	4
22. november 2019, 9:45	https://sport.postimees.ee/6832348/rallifannide-sudamed-voitis-tanavu-toyota-kolmikvoit	Postimees	Rallifännide südamed võitis tänavu Toyota kolmikvõit	Toyota meeskond Saksamaal võitu tähistamas. FOTO: LAVadinho/imago images / PanoramiC Kõik rallifännid said taaskord valida aasta parimaid hetki ning eile avalikustati parima meeskonna kategooria võitja. Selleks oli muidugi Toyota meeskonna Saksamaa rallil saavutatud kolmikvõit. Viimane kolmikvõit pärineb aastast 2015. aastast, kui Volkswagenid domineerisid samuti Saksamaa teedel. Sel hooajal tuletame meelde, et Saksamaal lõpetati järjestuses Ott Tänak, Kris Meeke ja Jari-Matti Latvala. Teisele kohale platseerus Citroëni kaksikvõit Türgist, kus Sebastien Ogierile järgnes Esapekka Lappi. Toyota meeskonna spordidirektor Kaj Lindström võttis autasu vastu juba Austraalias ning oli fännide toetuse üle äärmiselt õnnelik. «Aitäh kõigile, kes meie poolt hääletasid, et see autasu just meile tuleks,» sõnas soomlane. 	Sport	Postimees Sport	0	0
22. november 2019, 9:38	https://tehnika.postimees.ee/6832338/video-oh-ei-tesla-imeveok-cybertruck-purunes-juba-esitlusel	Postimees	Video: Oh ei! Tesla imeveok Cybertruck purunes juba esitlusel	Elon Musk ja purustatud klaasidega Cybertruck FOTO: FREDERIC J. BROWN/AFP Elon Musk esitles eile õhtul Californias Tesla kauaoodatud elektriveokit nimega Cybertruck, kuid piinliku vahejuhtumina purunesid selle «purunematud» klaasid laval demonstratsiooni käigus. Roostevabast külmvaltsitud terasest kerega, ühe laadimisega 400 kuni 800 kilomeetrit läbiv ja nurgelise välisilmega Cybertrucki hinnad algavad 39 990 dollarist ning kalleim masin maksab 69 900 dollarit. Autosse mahub kuus inimest ning selle veovõime on 6350 kilo. Kiirendus nullist sajani on kõigest 2,9 sekundit. Autot saab 100-dollarise deposiidiga eeltellida kohe ja seda hakatakse tootma 2021. aasta lõpus, kirjutab BBC. Kui Tesla disainijuht Franz von Holzhausen asus demonstreeri ma auto soomustatud klaaside vastupidavust ja heitis selle suunas metallkuuli, purunesid aga nii masina esimene kui tagumine klaas: Glass window: *Is made of glass* Solid steel ball: “I’m about to end this mans whole career”#Cybertruck #Tesla pic.twitter.com/5cqj21yqek Elan Musk märkis, et eeltestide käigus oli akendesse visatud isegi mutrivõtmeid ja midagi ei juhtunud. «Mingil põhjusel purunes see nüüd … ma ei tea, miks. Vähemalt ei lennanud läbi, me peame seda paranda,a» tõdes Musk. Kogu esitlust saab näha siin:   Tervena näeb masin välja selline: FOTO: Tesla/ZUMAPRESS.com ...ja selline FOTO: Tesla ...ja selline FOTO: Tesla 	Tehnika	Aivar Pau	8	146
22. november 2019, 9:36	https://elu24.postimees.ee/6832343/pildid-ja-video-venemaa-tagastas-ukraina-laevad-kuid-isegi-wc-potid-olid-ara-voetud	Postimees	Pildid ja video: Venemaa tagastas Ukraina laevad, kuid isegi WC-potid olid ära võetud	Ukraina mereväe teatel arestis Venemaa aasta tagasi kolm nende laeva, tagastades need nüüd väga halvas seisus. Kaks suurtükilaeva Nikopol ja Berdjansk ning puksiirlaev Tanõ Kaput jõudsid Musta mere äärsesse Ochakivisse 20. novembril, kus neid võttis vastu Ukraina president Volodõmõr Zelenskõi, teatab telegraph.co.uk.  «Venelased lõhkusid meie korralikud laevad ära. Nad eemaldasid valgustid ja pistikupesad ning isegi WC-potid olid minema viidud. Lisaks on osa laevadel olnud relvi kadunud. Uurime, mis on kadunud ja nõuame Venemaalt need tagasi,» teatas laevu uurinud Ukraina president Zelenskõi. Venemaa poolt Ukrainale tagastatud laevad FOTO: AP/REUTERS/Scanpix, AFP/EPA/LETA, Itar-Tass/Sputnik/Scanpix Venemaa julgeolekuteenistus (FSB), mille alluvusse kuulub ka Ukraina laevad konfiskeerinud piirivalveamet, teatas et laevad tagastati Ukrainale tervena ja kahjustamata. Kolm Ukraina laeva langesid Venemaa kätte möödunud aasta novembris, kui need tahtisd sõita läbi Kertši väina Aasovi merele.  Vene võimude teatel rikkusid need laevad Venemaa piiri, laevad arestiti ning 24 meeskonnaliiget vangistati ja anti kohtu alla. Ukraina võimude silmis oli see samm sõjakuulutamine ja lepingu, mis võimaldab riikidel ühiselt kasutada väina Musta ja Aasovi mere vahel, rikkumine. Ukraina presidendi Zelenskõi sõnul oli laevade tagastamine väike samm rahu suunas enne detsembris toimuvat kohtumist Venemaa presidendi Vladimir Putiniga. Ukraina ja Venemaa president kohtuvad 9. detsembril Prantsusmaal Pariisis. Seda kohtumist vahendavad Prantsusmaa ja Saksamaa, eesmärgiks on lõpetada Ida-Ukraina sõjaline konflikt, milles on alates 2014. aastast kaotanud elu umbes 13 000 inimest. Septembris vabastas Venemaa Ukraina laevade meeskonnad ning ka Ukraina filmirežissööri ja aktivisti Oleg Sentsovi, kes arreteeriti Venemaa poolt pärast Krimmi anneketeerimist 2014. Kitsas meretee Krimmi ja Venemaa Tamani poolsaare vahel on Ukraina Mariupoli sadamasse suunduvate ja sealt väljuvate laevade ainus läbipääs. See sadam on ka kolme Venemaa poolt arestitud ja vabastatud laeva kodusadam.  Mariupol asub mõne kilomeetri kaugusel rindejoonest, kus Ukraina ja venemeelsed separatistlikud jõud on viis aastat võidelnud. 	Elu24	Inna-Katrin Hein	0	6
22. november 2019, 9:35	https://majandus24.postimees.ee/6832341/pangad-hoiatavad-pettuste-eest-salakaval-skeem-voib-kontolt-viia-sadu-tuhandeid	Postimees	Pangad hoiatavad pettuste eest: salakaval skeem võib kontolt viia sadu tuhandeid	Küberkurjategija. Pilt on illustreeriv. FOTO: SASCHA STEINBACH / EPA Eesti pangad märkavad investeerimispettuste kõrval ka aina kasvavat hulka maksepettusi, petturitel on üha rohkem erinevaid skeeme inimesteni jõudmiseks. Pangaliiduni on liikmespankadelt jõudnud info väga erinevate pettuste kohta. «Internetiajastul, mil info ja raha liiguvad sageli vaid sekunditega, on oluline, et inimesed oleksid teadlikumad, kuidas internetis turvaliselt käituda,» rääkis Swedbanki finantskuritegude tõkestamise juht Indrek Tibar. Kuna internet pole anonüümne, võib Tibari sõnul tänapäeval leida pea igaühe kohta avalikku teavet nii tööalase kui ka isikliku elu kohta. «Sellest tulenevalt on sagenenud erinevad pettused, kus isikliku tuttava või äripartnerina esinedes trikitatakse inimesi näiteks kandma raha petiste kontrolli all olevatele kontodele,» ütles ta. Ühe äsjase näite puhul sai Eesti tütarettevõtte juht näiliselt oma USA emafirma juhilt ühel reede pärastlõunal e-kirja palvega sooritada kiireloomuline 130 000 dollari suurune makse Hong Kongi ettevõttele. Kuigi tagantjärele vaadates sisaldus palves ohumärke, edastas ettevõtte juht pangale siiski maksekorralduse. Sarnase mahuga kontsernisisesed maksed on selles ettevõttes tavapärased ning ka makse välisele osapoolele ei äratanud kahtlust ettevõtte suure rahvusvahelise partnerite võrgu tõttu. Emafirma juhina esinenud pettur palus ka maksekorralduse koopiat, mille Eesti ettevõtte juht otsustas saata telefoni teel sõnumiga. Telefonisõnum läks tegelikule emafirma juhile ja nii sai kiiresti selgeks, et tegemist on pettusega. Selleks ajaks, kui klient oma murega panka pöörduda jõudis, oli pank makse aga juba edastanud. Kohe tehtud makse tagasikutsumise korraldusele ei saadud kiiret tagasisidet saabunud nädalavahetuse tõttu. Samas oli nädalavahetus paradoksaalselt ka põhjus, miks makse lõpuks peatati ja raha petise kontole ei jõudnud. Makse peatamiseni kulunud kahe päeva jooksul jõudis pettuse ohvriks langenud Eesti ettevõtte juht mõelda läbi ka kõige mustemad stsenaariumid ning otsustada võlgnevuse tasumiseks müüa oma korteri. Õnneks ei osutunud nii raskete otsuste elluviimine siiski vajalikuks. «Õnneliku lõpplahenduseni jõudmisel oli oluline roll juhusel, aga ka kliendi ja panga kiirel tegutsemisel. Pankadel on küll võimalik juba sooritatud makseid koostöös saaja pangaga tagasi kutsuda, aga kui raha on petturi kontole jõudnud ja sealt edasi liikunud, on kahju korvamise tõenäosus väga väike,» rääkis Indrek Tibar. «Selle näite puhul oli tegemist rahvusvahelise ülekandega, mille tagasikutsumise aeg võib olla mõnevõrra pikem. Euroopa Liidu sees aga on täna võimalik kuni 15 000 euro suuruseid makseid teha välkmaksetena vaid loetud sekundite jooksul. Selliste maksete puhul on kord juba kurjategija poolt kontrollitava variisiku kontole saadetud summa tagasi saamise tõenäosus kaduvväike,» ütles Tibar. Samuti on ette tulnud palju juhtumeid, kus kliente on trikitatud kliendiandmete uuendamise või makse vastuvõtmise tähe all mobiil-ID või Smart-ID PIN-koode sisestama internetilehtedel, mis meenutavad nende kodupankade omi, ent pole seda siiski. Tibar rääkis hiljutisest intsidendist, kus Lõuna-Eestis tegutseva ettevõtte ostujuht sai tekstisõnumi, mis oli saadetud justkui tema ettevõtte panga poolt. «Sõnum ärgitas klikkima lingil, et kontrollida internetipangas dokumente. Inimene klikkis lingil ja sattus kodulehele, mis sarnanes internetipangale. Telefon küsis Smart-ID PIN koodi, aga leht kontrollkoodi ei kuvanud. Inimene jätkas aga siiski, seda kahtlaseks pidamata ja sisestas Smart-ID PIN1. Selle tulemusel jäi leht veebilehitsejas laadima ega liikunud edasi. Veidi aja pärast küsis telefon ka PIN2 sisestamist. Kõrvaliste toimetuste käigus ei süvenenud klient sellesse, mida küsitakse, sisestas PIN 2 ja mõne aja pärast tegi seda ka teist korda,» rääkis Tibar. Pank võttis ettevõttega ühendust, kuna kurjategijad olid ettevõtte kontolt kahe maksega ära kandnud 26 000 eurot. Kiire tegutsemise tulemusena õnnestus üks maksetest järgmisel päeval tagasi saada, kuid teise maksega nii hästi ei läinud. Paari päeva möödudes saadi tagasi ka osa teisest maksest, kuid üle 7000 euro jäigi tagasi saamata, sest kurjategijad olid jõudnud kontolt raha välja võtta. Kuna allkirjaõiguslik isik oli ettevõtte maksed PIN2-ga allkirjastanud, ei saanud pank rohkem aidata ja ettevõttel tuleb edasi loota politseile, et kunagi kahju tagasi saada. Swedbanki finantskuritegude tõkestamise juht Indrek Tibar soovitab kahtlust äratavate kirjalike pöördumiste puhul mitte klikkida ühelegi kirjas sisalduvale lingile. Turvalisim viis netipanka sisenemiseks on suunduda otse panga veebilehele. 	Majandus	Majandus24	0	87
22. november 2019, 9:33	https://tartu.postimees.ee/6832026/lavastusele-eelnes-ilust-hoolijate-kusitlus	Postimees	Lavastusele eelnes ilust hoolijate küsitlus	Piret Jaaks lavastuse «Ilusad inimesed» proovis. FOTO: Gabriela Liivamägi/Tartu Uus Teater Tartu Uues Teatris on valminud lavastus «Ilusad inimesed». Seda kavandades intervjueeris näidendi autor-lavastaja Piret Jaaks tänavu kevadtalvel inimesi, kes hoolivad oma välimusest ja tunnevad, et ilu on neid mõjutanud ja saatnud läbi elu. Lavastus on osa tema loomeuurimusest Eesti muusika- ja teatriakadeemia lavakunstikoolis, kus ta õpib doktoriõppes dramaturgiat. 2003 lõpetas ta Tartu ülikooli teatriteaduse erialal. «Ilusad inimesed» tuleb vaatajate ette nelja osatäitjaga: Henessi Schmidt, Katrin Pärn, Roland Laos või Siim Tõniste ning Helgur Rosenthal. Lavastuse kunstnik on Gabriela Liivamägi, liikumisdramaturg Siim Tõniste, helikunstnik Martin Rästa ja valguskunstnik Karl Marken. Esietendus on täna kell 19. 	Tartu Postimees	Raimu Hanson	0	0
22. november 2019, 9:31	https://tartu.postimees.ee/6832027/poffi-film-toetruu-valetamine	Postimees	PÖFFi film: Tõetruu valetamine	Katie (Kacey Rohl) on tantsutudeng, kes teeskleb vähihaiget. FOTO: Kaader filmist Tõejärgse ajastu hoiatuslugu «Hädavale» keerleb, nagu pealkirigi viitab, ühe vale ümber. Hädavaleks on seda siiski raske tembeldada. Katie on tantsuakadeemia tudeng, kes filmi alguses on juba ehitanud enda ümber keeruka loo vähihaigest kannatajast. Oma sõbratari abiga korraldab ta suurt heategevuskampaaniat, et koguda raha kalli raviprotseduuri jaoks USAs. Haige pole ta aga teps mitte ning kogu raha läheb otsejoones ta enda taskusse. Isa ei usu 	Tartu Postimees	Mart Noorkõiv	0	0
22. november 2019, 9:17	https://tehnika.postimees.ee/6832322/e-residentide-loodud-ettevotete-arv-uletas-maagilise-piiri	Postimees	E-residentide loodud ettevõtete arv ületas maagilise piiri	E-residentsuse programmi tegevjuht Ott Vatter. FOTO: EAS E-residentide loodud Eesti ettevõtete arv kasvas novembris aastaga enam kui 3000 võrra ja ületas 10 000 piiri. Eestisse makse tasuvate e-residentide ettevõtete arvu kasv on võrreldes möödunud aasta sama ajaga 58 protsenti. Eestis ettevõtte loonud e-residentidest 50 protsenti on Euroopa Liidu kodanikud. Enim on ettevõtteid registreeritud IT-sektoris ja ärikonsultatsiooni valdkonnas, kuid makse makse tasuvad ka e-residendid, kes tegutsevad metsa- ja põllumajanduse, kaubanduse või hariduse valdkonnas. «See tähendab, et e-residentsuse programm suudab rahuldada erinevates majandussektorites toimetavate ettevõtjate vajadusi,» ütles e-residentsuse programmi tegevjuht Ott Vatter. Viimasel kahel aastal on e-residendid loonud üle 7000 ettevõtte. Vatteri sõnul analüüsitakse nende panust Eesti riigieelarvesse. «Võrreldes möödunud aastaga on aktiivsete ehk Eestis makse tasuvate e-residentide ettevõtete arvu kasv olnud 58 protsenti,» ütleb Vatter. Möödunud aasta detsembris koostöös erinevate valdkondade ekspertidega sõnastatud e-residentsus 2.0 strateegia seadis eesmärgiks toetada e-residendi staatusega isikute hulga suurendamise asemel hoopis e-residentide poolt loodud Eesti ettevõtete väärtuse kasvu ja uus strateegia näitab juba tulemusi. «Tuginedes maksu- ja tolliameti andmetele, on e-residentide loodud Eesti ettevõtete keskmine maksutulu aasta jooksul kasvanud 30 protsenti,» ütleb Vatter. Tema sõnul on viieaastaseks saav e-residentsus pälvinud laialdase rahvusvahelise tuntuse ja usalduse. «Täna näeme selgelt, et taotlus e-residentsuse saamiseks esitatakse kindla eesmärgiga alustada äritegevusega,» toob Vatter välja. E-residentsuse programm loodi 2014. aasta lõpus eesmärgiga pakkuda välisriigi kodanikele turvalist ligipääsu Eesti riigi e-teenustele. E-residendi digi-ID-kaardi omanik saab dokumente digitaalselt allkirjastada ja logida sisse portaalidesse ja infosüsteemidesse, mis tunnistavad Eesti ID-kaarti. E-residentsus ei anna kodakondsust, maksuresidentsust, elamisluba ja Eestisse või Euroopa Liitu sisenemise luba. Alates e-residentsuse programmi käivitamisest on tänaseks üle 62 000 e-residendi Eestisse loonud üle 10 100 ettevõtte, milles töötab ligi 1700 inimest. Lisaks kaudsele majanduslikule tulule, mis tuleneb muuhulgas e-residente teenindavate Eesti ettevõtete kasvust ja investeeringutest, on programm ligi viie tegutsemisaasta jooksul toonud Eesti majandusele otsest tulu üle 31 miljoni euro. 	Tehnika	tehnika.postimees.ee	0	252
22. november 2019, 9:15	https://tartu.postimees.ee/6832025/urmas-vadi-uues-raamatus-tuleb-kogu-aeg-nutt-peale	Postimees	Urmas Vadi uues raamatus tuleb kogu aeg nutt peale	Urmas Vadi tuli oma uue raamatuga kõrgema kunstikooli Pallas nahadisaini osakonda. Seal hakkab neid nahka köitma kunstnik, täpsemini köitedisainer Anu Kookla. FOTO: Sille Annuk Urmas Vadi sai nädal tagasi trükikojast oma uue raamatu ja oli seda käes hoides kaks korda õnnelikuma näoga kui tavaliselt sellisel puhul. Sest just samal päeval valiti välja viis uut kirjanikupalga saajat ja tema on nende hulgas. Risti vastupidist tunnet kiirgavad välja tema uue raamatu must kaas ja pealkiri «Elu mõttetusest». Õnnetundest eemaldub veelgi enam see lugeja, kes vaatab, mis sõnad peituvad esikaanest kaugemal. Nimelt on sissejuhatuses kirjas, et järgnevatele lehekülgedele on kirja pandud pettunud inimeste küla kroonika. Peeter I sülitas 	Tartu Postimees	Raimu Hanson	0	0
22. november 2019, 9:14	https://sport.postimees.ee/6832319/manchester-unitedi-tahtmangija-peatreeneritoolile-pole-paremat-meest-kui-solskjaer	Postimees	Manchester Unitedi tähtmängija: peatreeneritoolile pole paremat meest kui Solskjaer	Paul Pogba vasakul ja Marcus Rashford paremal. FOTO: Nick Potts/PA Wire/PA Images Keerulise hooaja alguse järel kriitikanoolte rahe alla jäänud Manchester Unitedi peatreener Ole Gunnar Solskjaer on viimastel nädalatel meeskonnale uue hingamise toonud ning ka tulemused paranevad. Inglismaa kõrgliigat 4:0 võiduga Londoni Chelsea üle alustanud United kukkus korra liigatabelis ka koguni 15. kohale. Tegemist oli klubi ajaloo viimase 33 aasta kõige kehvema hooaja algusega. Paljud kriitikud ootasid põnevusega, mis hetkel 46-aastane norralane vallandatakse. Manchester Unitedi juhtkond, aga hindas Solskjaeri tööd ning andis talle aega eksimusteks. Nüüd hakkab kõik vaikselt vilja kandma, sest viimasest kuuest kohtumisest on võidetud viis mängu. Inglismaa kõrgliigas hoitakse 16 punktiga seitsmendat positsiooni, kuid tiitlirong on läinud, sest Liverpoolil on koos juba 34 silma. «Ole on hea inimene ja tal on süda õiges kohas. See teebki temast kõige õigema inimese Unitedi peatreeneritoolile,» ütles 22-aastane Marcus Rashford. Täna Solskjaerile sõlmis Rashford Unitediga ka uue pikaajalise lepingu. «Me oleme samal lainel ning soovime teha tööd samamoodi. Ma ei mõelnud kaua, kui oli võimalus lepingupikenduseks,» rääkis noor britt. 	Sport	Postimees Sport	0	0
22. november 2019, 8:51	https://sport.postimees.ee/6832301/giannise-voimas-kolmikduubel-oli-trail-blazersile-liiast	Postimees	Giannise võimas kolmikduubel oli Trail Blazersile liiast	Giannis Antetokounmpo FOTO: Morry Gash/AP Giannis Antetokounmpo vedas võimsa kolmikduubliga Milwaukee Bucksi raske 137:129 võiduni Portland Trail Blazersi üle. Milwaukee tegi kohe mängu alguses 17:6 spurdi, millega võeti sisse turvaline eduseis. Vahe püsis stabiilselt kahekohaline kuni neljanda veerandi alguseni, kui mängu sai käima ka CJ McCollumi juhitud Trail Blazers. 7 minutit enne kohtumise lõppu oli vahe kahanenud kahepunktiliseks, kuid seejärel lükkas taas järgmise käigu sisse Bucks. Järjest tabati nii kaugelt kui ka lähedalt ja eduseis paisus taas enamaks kui 10 silma ja rohkem võitjas kahtlust polnudki. Võitjate resultatiivseim oli küll 30 punkti visanud Eric Bledsoe, kuid mängu sangariks kerkis ikkagi Antetokounmpo, kes panustas võitu 24 punkti, 19 lauapalli ja 15 resultatiivset söötu. Trail Blazersi parimana tõi McCollum 37 punkti ja 10 korvisöötu, hea mängu sai kirja ka Carmelo Anthony, kelle arvele kogunes 18 punkti ja 7 lauapalli. Tulemused: Milwaukee Bucks - Portland Trail Blazers 137:129 Phoenix Suns - New Orleans Pelicans 121:124 	Sport	Karl-Joosep Küngas	0	2
22. november 2019, 8:50	https://raamatud.postimees.ee/6832304/nadala-raamat-kas-kolmeaastane-kim-jong-un-oskas-toesti-autot-juhtida	Postimees	Nädala raamat: kas kolmeaastane Kim Jong Un oskas tõesti autot juhtida?	Kim Jong Un. FOTO: KCNA/via REUTERS/Scanpix Kuku raadio selle nädala raamat on Anna Fifieldi «Suur Järeltulija. Hiilgava Seltsimehe Kim Jong Uni taevalikult täiuslik saatus» kirjastuselt Helios. Skeptiline, ent tähelepanelik Fifield loob lummava portree maailma kõige imelikumast ja salatsevamast poliitilisest režiimist, mis on isoleeritud, ent ometi rahvusvaheliselt oluline, pankrotistunud, kuid omab siiski tuumarelvi, ja selle juhist – isehakanud Armastatud ja Austatud Juhist Kim Jong Unist. Nädala raamatut tutvustab Marek Strandberg. 	Raamatuportaal	Apollo Raamatuportaal	0	0
22. november 2019, 8:47	https://tartu.postimees.ee/6832022/luhis-jattis-ligi-kolm-tuhat-annelinna-elanikku-pimedusse	Postimees	Lühis jättis ligi kolm tuhat Annelinna elanikku pimedusse	Elektrikatkestus jättis kolmapäeva õhtul Annelinnas kortermajade elanikud pimedusse. FOTO: Lugeja foto Tartus Annelinna mitmes kortermajas, kiirtoidurestoranis Hesburger ja ka spordiklubis Impulss kadus kolmapäeva õhtul pärast kella üheksat elekter. Pimedusse mattus ka Anne tänaval asuv Maxima kauplus. Annelinlane andis kolmapäeval teada, et elektrita jäid vähemalt neli viiekorruselist ja kaks üheksakorruselist kortermaja Anne tänaval ja Kalda teel. Remont käib Pilkane pimedus valitses ka Anne tänava ja Sõpruse puiestee ristmikul, kus ei töötanud foorid ega tänavavalgustus, ainult Omniva pakiautomaadil helendas avariivalgus. Elekter kadus Annelinnas kolmapäeval kell 21.11 maakaablirikke tõttu, vooluta jäid 2937 klienti, teatas Elektrilevi juhtimiskeskuse juhtivspetsialist Peeter Pokkinen. Tehnikud taastasid elektriühenduse võrku järk-järgult ümber juhtides ja viimased kliendid said elektri tagasi kell 22.12. Elektrikatkestus kestis seega kuni tund aega. Maakaablirike sai alguse linnast mõne kilomeetri kauguselt, ütles Elektrilevi kommunikatsioonijuht Peeter Liik. «Rikkeline maakaablilõik kaevatakse maa seest välja ja parandatakse, võrgu ümberjuhtimise abil on remonditööde ajal kõikide klientide elektrivarustus tagatud,» ütles Pokkinen. Elektrilevi kommunikatsioonijuht Peeter Liik lisas peaspetsialisti selgitustele, et maakaablirike sai alguse linnast mõne kilomeetri kauguselt. «Kaablis tekkis lühis ja see jooksis edasi, kuni ühes kohas andis maakaabel järele. Täpsemad rikke põhjused selguvad siis, kui parandustööd on lõpule viidud,» sõnas ta. Spordiklubi Impulss Tartu juht Kaspar Engelbrecht ütles, et nende majas kestis elektrikatkestus ligi pool tundi ning see võis mõjuda ujula ventilatsioonisüsteemile, mis pärast katkestust enam tööle ei hakanud. «Praegu ei saa ujulat kasutada, aga püüame süsteemi võimalikult kiiresti korda saada,» rääkis Engelbrecht. Kahju ei tekkinud Anne tänaval asuvast Maxima toidupoest kadus kolmapäeva õhtul samuti elekter. Maxima meediajuhi Regina Salmu sõnul kestis katkestus kuni kümme minutit ning elektri lühiajaline puudumine tavapärast tööd ei häirinud. Külmikute pärast muret ei tekkinud. Lühiajalised elektrikatkestused ei mõjuta kaupluse külmkappide tööd. «Kui elektrikatkestus venib tunni pikkuseks, hakkame külmaseadmetes kontrollima toodete temperatuuri vastavust säilitamisnõuetele ja seda teeme iga poole tunni tagant,» ütles Salmu. 	Tartu Postimees	Kelly Kukin	0	0
22. november 2019, 8:40	https://maailm.postimees.ee/6832292/xi-hiina-tahab-kaubanduslepet-usaga-kuid-vastu-voidelda-ei-karda	Postimees	Xi: Hiina tahab kaubanduslepet USAga, kuid vastu võidelda ei karda	USA president Donald Trump ja Hiina president Xi Jinping FOTO: Damir Sagolj / REUTERS Hiina tahab sõlmida USAga esialgset kaubanduslepet, kuid ei pelga kaubandussõjas vastu võidelda, ütles Hiina president Xi Jinping reedel. «Me sellise võitluse ees ei kohku,» ütles Xi endistele USA ametnikele ja teistele väliskülalistele Pekingis. «Tahame töötada esimese etapi leppe kallal vastastikuse austuse ja võrdsuse pinnalt,» lisas ta. USA president Donald Trump ütles kolmapäeval, et Peking ei ole teinud kaubanduskõnelustel piisavalt järeleandmisi. «Hiina tahab kaubandusleppe sõlmimist palju enam kui mina ... Ma ei arva, et nad on jõudnud tasemele, mida mina tahan.» Investorid pidasid avaldust halvaks endeks ning aktsiahinnad hakkasid maailma börsidel järsult langema. Neljapäeval ärevus suurenes, sest USA kongress kiitis heaks eelnõu, mis mõistis hukka protestijate vastase vägivalla Hongkongis. Investorid pelgavad, et eelnõu kahjustab hapraid USA-Hiina kaubanduskõnelusi veelgi. 	Maailm	BNS	0	0
22. november 2019, 8:31	https://kodustiil.postimees.ee/6832275/kodutoetust-sai-337-lasterikast-peret	Postimees	Kodutoetust sai 337 lasterikast peret	Kredexi toetus. FOTO: Tairo Lutter KredExi kodutoetust said sel aastal 337 kolme- ja enamalapselist vähekindlustatud peret, kokku kasvab nendes peredes 1192 last. Ühtekokku eraldati tänavu toetusteks üle 3,1 miljoni euro. Sel aastal oli toetus kuni 8000 eurot, sealjuures korduval taotlemisel kuni 5000 eurot. Tänavu oli keskmine toetussumma 7252 eurot. Peredele, kelle elamistingimused vajavad olulist parandamist, on hindamiskomisjoni ettepanekul võimalik eraldada ka suuremat toetust. Sel aastal oli selliseid toetusi 6, millest suuremad ulatusid maksimaalse 14 000 euroni. Kõige rohkem toetuse saajaid elab Ida-Virumaal, Harjumaal ja Tartumaal. Majandus- ja taristuminister Taavi Aas allkirjastas sel nädalal määruse, millega jätkub paljulapseliste perede jaoks kodude soetamise toetus uuel aastal suuremas mahus. «Juba üle kümne aasta on riik peresid toetanud ning ka selle aasta jõuludeks saab üle kolmesaja pere endale riigilt kingituse. Riik soovib luua paljulapselistele peredele paremaid elutingimusi ning uuel aastal on võimalus veelgi rohkem tuge saada,» märkis Aas. Toetuse maksimaalne summa on uuest aastast 10 000 eurot taotleja kohta ning toetust saab taotleda kahel korral. Kui pere on ühe korra toetust saanud, siis teisel korral on suurim summa endiselt 5000 eurot, välja arvatud juhul, kui peres on vähemalt viis last. Sel juhul on toetus ka teisel korral kuni 10 000 eurot. Kui taotleja elamistingimused on väga halvad, siis on võimalik piirsummat tõsta lausa 18 000 euroni. Sel aastal toetust saavates peredes oli keskmine maksustatav tulu leibkonna liikme kohta 2018. aastal 152 eurot kuus. Esines ka 27 perekonda, kelle maksustatav sissetulek leibkonna liikme kohta oli eelmisel aastal 0 eurot. Kõige lasterikkamates peredes kasvab 9 ja 7 last, 11 toetust saanud peres kasvab 6 last. Toetuse saajate seas oli veel 26 viielapselist, 87 neljalapselist ja 211 kolmelapselist perekonda. KredExi eluaseme ja energiatõhususe osakonna juhi Triin Reinsalu sõnul lahendab kodutoetus korraga mitu olulist murekohta. «Toetuse eraldamine on näidanud, et paljude kodude soojapidavus, sisekliima ja tihti ka sanitaarne seisukord ei vasta elementaarsetele nõuetele ning mõjutab muuhulgas eriti laste tervist ja heaolu. KredExi kodutoetus võimaldab luua lasterikastele peredele paremad elamistingimused, ent aitab samal ajal suurendada ka meie hoonete energiatõhusust. Eesmärkidena on kahtlemata olulised mõlemad, sest Eestis kulub endiselt ebamõistlikult suur osa energiast hoonete kütmisele,» arutles Reinsalu. Kõige enam antakse toetust eluaseme renoveerimiseks, püstitamiseks või ümberehitamiseks – seda anti 193 korral. 124 peret sai toetust kodu soetamiseks ning üks pere nii soetamiseks kui ka renoveerimiseks. Tegemist on riikliku tagastamatu toetusega, mis on mõeldud vähekindlustatud lasterikastele peredele eluasemetingimuste parandamiseks ja kaasajastamiseks. Toetust saavad taotleda perekonnad, kus kasvab vähemalt kolm kuni 19-aastast last ning kelle viimase aasta keskmine maksustatav tulu ühe leibkonna liikme kohta ei ole suurem kui 355 eurot. 	Kodustiil	Kristina Kostap	0	4
22. november 2019, 8:26	https://majandus24.postimees.ee/6832284/endisesse-veduridepoosse-tallinnas-tuleb-konteinerhotell	Postimees	Endisesse veduridepoosse Tallinnas tuleb konteinerhotell	Hektori konteinerhotell. FOTO: Hektor Veebruaris avab Tallinnas Balti Jaama Turu ja Telliskivi Loomelinnaku vahetus naabruses uksed Euroopas ainulaadne konteinerhotell, mis on mõne aasta eest Tartusse hosteli loonud Hektori järgmine ettevõtmine. «Tallinna Hektori hotellitoad on ehitatud merekonteineritesse, mis hoolimata karmist fassaadist ja varasemast tööst kaubakonteinerina pakuvad ülimat magamismugavust ja kõike, mida ühest hotellitoast oodata võib,» kirjeldas Hektori asutaja Sten Tikk. Merekonteinerite kasutamine arhitektuuris on aina suuremat populaarsust koguv lahendus. «Aga nii Eestis kui ka lähiriikides oleme esimesed, kes sellised lahendused hotellindusse toob,» lisas Tikk. Hotellis on 84 tuba, mis tähendab, et hea une ja vägeva kogemuse saab kuni 168 inimest. «Industriaalsesse keskkonda oleme loonud toa, mis üllatab külalist positiivselt oma mugavuse, hubasuse ja funktsionaalsusega,» selgitas hotellijuht Killu Maidla. Hektori konteinerhotell on ühtlasi esimene hotell Balti Jaama Turu ja Telliskivi Loomelinnaku alal. «Vähem kui 10 aastaga mahajäetud tööstusalast Tallinna peamiseks tõmbekeskuseks kujunenud piirkond on oma esimest hotelli oodanud juba mõnda aega. Meil on väga hea meel, et selle tühimiku täidab Hektor oma pöörase ideega,» kommenteeris Balti Jaama Turu ala arendava Astri Grupi juht Anne Aland. Hotell on naabriks mitmele Telliskivi 62 aadressil asuvale ettevõttele, võttes enda alla suurema osa ajaloolisest Depoo hoonest. 	Majandus	BNS	0	274
22. november 2019, 8:11	https://majandus24.postimees.ee/6832278/uuring-eesti-elanikud-ei-rakenda-oma-rahatarkuse-teadmisi	Postimees	Uuring: Eesti elanikud ei rakenda oma rahatarkuse teadmisi	Kuigi 92 protsenti uuringule vastanuist ei pea eelarve tegemist keeruliseks, koostab pere-eelarvet vaid 43 protsenti inimestest. FOTO: Panthermedia / Irina Drazowa-Fischer Eesti elanikel on suhteliselt palju infot ja rahaasjade vastutustundlikuks korraldamiseks ka piisavalt head teadmised, kuid need võiksid rohkem jõuda praktikasse pere rahanduslikku heaolu ja kindlustunnet suurendama, selgus rahandusministeeriumi tellitud rahatarkuse uuringust. Uuring näitas, et 92 protsenti ei pea keeruliseks eelarve tegemist, kuid pere-eelarvet koostab alla poole ehk 43 protsenti inimestest ning nende arv suureneb väga aeglaselt. Samas märkis 63 protsenti uuringus osalejatest, et peab arvestust oma kulude ja tulude üle – varem seda uuritud ei ole. Pikaajalisi planeerijaid ja investeerijaid, kes tegid plaane kauemaks kui aastaks, on vaid 12 protsenti elanikkonnast. Hästi saadakse aru inflatsioonist ning investeerimisriski olemusest. Teadmised on jäänud enamvähem samale tasemele võrreldes viie aasta taguste tulemusega, hoiakud pole samuti oluliselt muutunud ning käitumine on pisut teadlikum. «Kogumise ja eelarvestamisega mitte tegelevate inimeste puhul on probleem eelkõige väike sissetulek, mida ei muuda mitte ainult eelarve pidamisega, vaid otsusega teha muudatusi oma sissetulekutes – minna ümberõppele või otsida uus töö,» ütles rahandusminister Martin Helme. «Samas arvestuse pidamine oma tulude ja kulude üle on vajalik lähtepunkt, et elada vastavalt oma võimalustele ning olla valmis ootamatuteks kulutusteks. Ja see on oluline igasuguse palgataseme juures.» Ühel või teisel moel on säästmisega tegelenud 69 protsenti, samas 31 protsenti elanikest ei pane üldse raha kõrvale. See näitaja väheneb aastatega, kuid muutus on aeglane – 2015. aastal oli see 35 protsenti vastanutest. Endiselt on sagedasim säästmise viis raha kogumine jooksvale arvelduskontole, nii teeb 42 protsenti, millele järgneb sularaha hoiustamine 28 protsendiga. Investeerimisvõimalusi kasutatakse endiselt suhteliselt vähe, kokku vaid 13 protsenti elanikest, sealhulgas aktsiaid või osakuid omab neli protsenti. Peamise sissetulekuallika kaotamisel tuleks toime kuni üks kuu kolmandik ehk 27 protsenti elanikest, nende hulgas 10 protsenti saaks hakkama vähem kui ühe nädala. Võrreldes eelmise uuringu tulemustega jätkub suuremal hulgal inimestel reserve pikemaks ajaks, sealhulgas üle kolme kuu saaks hakkama 39 protsenti vastanutest. Olukorda, kus inimese jooksvad sissetulekud ei kata tema kulusid, on viimase 12 kuu jooksul ette tulnud pea kolmandikul elanikest ehk 31 protsendil. Ligi pooled ehk 48 protsenti on oma pensionipõlve suhtes ebakindlad ega tea, kas saavad rahaliselt hakkama. Vaid 21 protsenti oli kindel või täiesti kindel, et pensionipõlveks on rahaasjad hästi planeeritud, nende hulgas 14 protsenti polnud sellist plaani olemaski. Teavet nii pensioni kui muude finantsteemade kohta saadakse peamiselt sõpradelt-tuttavatelt ja pangakontorist või teenusepakkujate juurest, nii ütles vastavalt 34 ja 33 protsenti. «Praegu on toimumas suured muudatused pensioni kogumises, seega on õige aeg planeerida pikaaegset rahakogumist,» ütles Helme. «Soovitan üle vaadata oma sissetulekud, väljaminekud ja pensionikonto seis ning tutvuda erinevate võimalustega kogumiseks ja investeerimiseks. Iga tulevikku vaatav inimene peaks põhjalikult läbi mõtlema, milliseid valikuid ta teeb, kuidas kogub vajalikku infot ja kui palju kasutab ekspertide abi oma säästude kogumiseks.» Eesti elanikud ise näevad vajadust oma rahatarkuse parandamisel. Oma teadmiste taset rahaasjus hindab kõrgeks 17 protsenti elanikest. Keskmiseks hindab selle 60 protsenti ning madalaks 20 protsenti. Keskmisest kõrgemaks peavad oma taset nooremad, kõrgharidusega inimesed, ettevõtjad, suurema sissetulekuga ja Tallinnas elavad inimesed. Rahandusministeeriumi rahatarkuse koordinaator Liisi Kirch tõi esile, et uuringuga täiustati finantskirjaoskuse hindamise metoodikat, et saada paremini aru elanike rahaliste otsuste ja käitumise tagamaadest. Selleks koguti infot ja analüüsiti lisaks varasemates uuringutes kasutatud küsimustele ka inimeste rahanduslikku heaolu, finantskeskkonna usaldusväärsust, suhtumist krüptovaluutadesse ja interneti kasutamist finantsotsuste tegemisel. «Tulemuste põhjal kaardistasime elanike rahatarkuse taseme, et tõenduspõhiselt paremini panustada Eesti elanike rahatarkuse teadmiste tõstmisse ning käitumismustrite muutmisesse,» lisas Kirch. «Saadud teadmiste põhjal saame rohkem keskenduda konkreetsete sihtgruppide murekohtadele ja teemadele nende kanalite kaudu, mida nad jälgivad.» Turu-uuringute AS viis juunis läbi uuringu, et kaardistada Eesti elanike teadmised, hoiakud ja käitumine rahaasjades ning nende muutused võrreldes varasemate sarnaste uuringute tulemustega ja suurimad probleemkohad. Uuring viidi läbi rahandusministeeriumi algatusel ja seda rahastatakse Euroopa Regionaalarengu Fondist ning rahandusministeeriumi eelarvest. Uuringu aluseks oli Majanduskoostöö ja Arenguorganisatsiooni (OECD) koostatud rahvusvaheline küsimustik, mida on täiendatud metoodikaarenduse osas ning Eestit puudutavate küsimustega. Üleriigilise avaliku arvamuse küsitlus viidi läbi selle aasta juunis, kus suulise intervjuu vormis tahvelarvutite abil küsitleti 1005 inimest vanuses 18–80 eluaastat. Uuringu tulemusi võrreldakse varasemate aastate 2010, 2012 ja 2015 tulemustega selles osas, kus võrdlusi teostada saab. Lisaks kasutatakse tulemusi nii siseriiklikult kui ka rahvusvaheliselt võrdluses teiste riikidega OECD poolt. Eesti tulemused võrdluses teiste OECD riikidega selguvad 2021. aasta alguseks. Uuringu kulust pool rahastatakse Euroopa Regionaalarengu Fondi riigi teadus- ja arendustegevuse toetamise (RITA) programmi tegevuse «Teadmispõhise poliitika kujundamine» raames. Programmi tegevust vahendab Eesti Teadusagentuur. 	Majandus	Majandus24	0	6
22. november 2019, 8:11	https://lemmik.postimees.ee/6831380/tallinna-koolilapsed-paastsid-surmast-siidisaba	Postimees	Tallinna koolilapsed päästsid surmast siidisaba	Siidisaba. Foto on illustratiivne. FOTO: Elmo Riig Kolmapäeva pärastlõunal märkasid Tallinnas Mustamäel koolist tulnud seitse põnni hädas lindu. Täiskasvanud läksid sulelisest välja tegemata mööda, kuid laste tegutsemine aitas päästa linnukese elu. Lapsed võtsid siidisaba ettevaatlikult kaasa ja tõttasid hädalisega Vilde loomakliinikusse. «Tegelikult nad päästsid selle linnu elunatukese, sest ükskõik mis põhjusel maasolev suleline saab pahatihti otsa,» nentis MTÜ Loomapäästegrupp juhatuse liige Heiki Valner. «Põhjuseid võib olla palju — alajahtumine, hulkuv kass-koer, inimene astub laiaks.» Siidisaba kliinikus FOTO: Heiki Valner / MTÜ Loomapäästegrupp Valneri hinnangul lendas siidisaba ilmselt vastu aknaklaasi ja kukkus oimetuna maha, kust lapsed ta leidsid. «Tegelikult me neid väga aidata ei saa ega oska, sest kuidas sa ikka tillukesi kaelalülisid remondid või ajuoperatsiooni teed? Seega peavad nad ise hakkama saama ja pooltel juhtudel saavad ka. Loodus on vägev,» kiitis loomakaitsja suleliste vastupidavust. Ka see siidisaba toibus ja Valner vabastas ta sealsamas kliiniku ees. Mõne hetke veetis kaunis lind autokatusel jõudu kogudes ning tegi siis minekut. Jääb üle vaid loota, et ükski aken tema teele ette ei satu. 	Lemmik	Kelli Põlendik	0	0
22. november 2019, 8:01	https://maaelu.postimees.ee/6832274/nadalavahetusel-langeb-ohutemperatuur-kohati-kaheksa-miinuskraadini	Postimees	Nädalavahetusel langeb õhutemperatuur kohati kaheksa miinuskraadini	Hommikune härmatis. FOTO: Erik Prozes Lähipäevadel langeb õhutemperatuur kohati kuni kaheksa miinuskraadini, prognoosib ilmateenistus. Laupäeva öösel on vahelduva pilvisusega olulise sajuta ilm. Puhub kagutuul 4-9, puhanguti 13 m/s, Lääne-Eesti saartel 6-11, puhanguti 15 m/s, pärast keskööd nõrgeneb. Õhutemperatuur on vahemikus -2 kuni -7, Lääne-Eestis -2 kuni +2 kraadi. Päeval on vähese ja vahelduva pilvisusega olulise sajuta ilm. Puhub kagutuul 4-9, rannikul puhanguti 13 m/s. Õhutemperatuur on vahemikus 0 kuni -4 kraadi, saartel tuleb kuni +2 kraadi. Pühapäeva öösel on vähese ja vahelduva pilvisusega olulise sajuta ilm. Puhub kagutuul 3-8, rannikul puhanguti kuni 12 m/s. Külma on 2-8 kraadi, saarte rannikul tuleb kuni 2 kraadi sooja. Päeval pilvisus tiheneb ja kohati võib vähest lund ja lörtsi sadada. Puhub kagutuul 2-8 m/s. Õhutemperatuur on vahemikus 0 kuni -2 kraadi, saarte rannikul tuleb kuni +2 kraadi. Esmaspäeva öösel on pilves selgimistega ilm ja kohati sajab vähest lund ja lörtsi. Puhub kagu- ja lõunatuul 2-8 m/s. Õhutemperatuur on vahemikus 0 kuni -5 kraadi, saarte rannikul tuleb kuni +2 kraadi. Päeval on pilves selgimistega olulise sajuta ilm. Puhub kagu- ja lõunatuul 3-9 m/s. Õhutemperatuur on vahemikus -2 kuni +1 kraadi, saartel tuleb kuni +4 kraadi. 	Maa Elu	BNS	0	105
22. november 2019, 7:56	https://maailm.postimees.ee/6832271/austraalia-ja-holland-lohkusid-ecstasyt-smugeldanud-suure-vorgustiku	Postimees	Austraalia ja Holland lõhkusid ecstasyt smugeldanud suure võrgustiku	Ecstasy-tabletid. FOTO: Reuters Austraalia ja Hollandi politsei lõhkus suure uimastismugeldamise võrgustiku, mis hoidis ära miljonite ecstasy-tablettide jõudmise Austraaliasse, ütlesid ametnikud reedel. Ühe ministri sõnul oli uimastite saabumine ajastatud Austraalia Queenslandi keskkooliõpilaste traditsioonilisele peonädalavahetusele, mis toimub sel nädalal. Holland ja Austraalia konfiskeerisid Hollandis ja Belgias ühisoperatsiooniga 200 miljoni dollari väärtuses ecstasy peamist koostisosa MDMAd. Lisaks esitati süüdistused 11 inimesele, kellest üks on austraallanna, lisasid ametnikud. «See on üks tähtsamaid operatsioone kõigi meie ametkondade koostöö ajaloos,» ütles siseminister Peter Dutton, kes juhib Austraalia politseid ja julgeolekuameteid. Pärast kuudepikkust operatsiooni saadi augustis Hollandis Rotterdami sadamas kätte umbes 700 kilo kristallilist MDMA-d, ütles Austraalia politsei. Seejärel otsisid Hollandi politseinikud 5. novembril Hollandis ja Belgias läbi 15 asukohta, paljastades kaks laborit, veel MDMAd ja 50 tonni lähtekemikaale. «Usume, et see kuritegelik võrgustik oli seotud MDMAga ja suutis seda toota tuhandetes kilodes, millest saab teha miljoneid tablette, mis pidid lõppastmes ilmselt jõudma Austraaliasse,» ütles kõrge Hollandi politseinik Andy Kraag. Kraag ütles Brisbane'is toimunud pressikonverentsil, et konfiskeeritud MDMAst oleks saanud teha rohkem kui 10 miljonit ecstasy-tabletti. Duttoni sõnul viitas võrgustiku tegevus, et smugeldajad lootsid lõigata kasu nõndanimetatud kooliõpilaste nädalast, mil tuhanded keskkooliõpilased lähevad Queenslandi randadele pidutsema. «Ajastus oleks tähendanud, et need tabletid oleksid jõudnud tänavatele konkreetselt siin Queenslandis täpselt enne kooliõpilaste nädalat,» lisas ta. Kraagi sõnul oli Euroopas kinnipeetute seas mitu ühe Hollandi smugeldajate võrgustiku tähtsat liiget. Oodata on veel kinnipidamisi, lisas ta. «Tahame võtta sihikule kogu ahela.» 	Maailm	BNS	0	0
22. november 2019, 7:49	https://tervis.postimees.ee/6832265/apteegireformi-osas-tehti-kompromissettepanek	Postimees	Apteegireformi osas tehti kompromissettepanek	Ravimid. FOTO: JAANUS LENSMENT/POSTIMEES Eesti Apteekide Ühendus (EAÜ) kutsus tänaseks kokku Proviisorite Koja ja Apteekrite Liidu esindajad, et leida ühisosa, mis hoiaks ära apteekide mass-sulgemise nelja kuu pärast. EAÜ juhi, proviisor Timo Danilovi sõnul on apteegireformiga seotud aruteludes kõige olulisem keskenduda ravimite kättesaadavuse tagamisele. «Apteegireformiga seotud diskussioonid on muutunud sedavõrd tuliseks, et tihtilugu unustatakse ära patsientide heaolu, mis peaks olema kõige keskmes. Uuringute kohaselt on inimeste rahulolu apteegiteenusega väga kõrge ning seepärast on arusaamatu, miks on vaja toimivat süsteemi muuta,» sõnas Danilov. Kuna valitsuskoalitsioon on seaduse uuesti avanud, siis pakkus EAÜ välja kompromissettepaneku, mille kohaselt saavad tänased mitteproviisorist omanikud jätkata tegevust, kuid kõikidele uutele apteekidele kohaldub proviisoromandi nõue. «Selline ettepanek on rahvatervise huvides, hoiab ära apteekide mass-sulgemise ning tagab ravimite kättesaadavuse. Levitatakse müüti, et EAÜ pakutud lahendusettepanek on turulukk. Tegelikkuses annab see aga võimaluse laienda proviisorapteekidel ning paneb turu lukku hoopis ketiapteekidele,» ütles Danilov. EAÜ loodab, et tänasel kohtumisel jõuavad osapooled ühisosa ja lahendusteni. Eesti Apteekide Ühendus (EAÜ) on mittetulundusühing, mis esindab umbes 300 Eesti apteeki, sealhulgas BENU, Terve Pere Apteegi, Südameapteegi ja Euroapteegi apteeke. 	Tervis	PM Tervis	0	3
22. november 2019, 7:45	https://maaelu.postimees.ee/6832262/merekaitsja-liha-asendamine-kalaga-pole-hea-valik	Postimees	Merekaitsja: liha asendamine kalaga pole hea valik	FOTO: Peeter Langovits Merekaitseorganisatsiooni Sea Sheperd eesotsas olev Alex Cornelissen sõnas, et sageli usuvad inimesed, et teevad heateo, kui hakkavad liha asemel kala sööma. “See ei ole hea valik, sest kala võib varsti merest täiesti otsa saada,” hoiatas ta. Cornelissen ütleb Novaatorile antud intervjuus, et meile on sajandeid räägitud, justkui pakuks ookeanid piiramatut valgu allikat. Et me võime jätkata kalapüüki nii, nagu kala ei saaks kunagi otsa. “Aga tegelikult saab – kui me praegust praktikat jätkame, siis on ookeanid 30 aasta pärast kaladest tühjad. Inimesed küll ütlevad, et ma ei taha kala söömisest loobuda, aga minu sõnum on see, et varsti tuleb sellest nagunii loobuda, kui me praegust seisu ei peata,” võttis ta kokku. Loe teemast pikemalt Novaatorist. 	Maa Elu	maaelu.postimees.ee	0	2
22. november 2019, 7:36	https://maaelu.postimees.ee/6832259/ministeerium-liidab-vta-ja-pollumajandusameti	Postimees	Ministeerium liidab VTA ja põllumajandusameti	Veterinaar- ja toiduamet. FOTO: Internet Rahandusministeerium valis hankega välja kommunikatsioonibüroo, kes hakkab ligi 27 000 euro eest välja töötama ja ellu viima kommunikatsioonistrateegiat maaeluministeeriumi alluvuses oleva põllumajandusameti ning veterinaar- ja toiduameti ühendamiseks, kuigi valitsuskabinet pole ühendamisplaaniga veel tutvudagi saanud. Nimelt on rahandusministeerium sõlminud lepingu kommunikatsioonibürooga Miltton JLP, et osta kommunikatsioonistrateegia ja selle elluviimine maaeluministeeriumi haldusalas olevate põllumajandusameti ning veterinaar- ja toiduameti ühendamisel, kuigi ametite ühendamise plaan pole veel valitsuskabinetistki läbi käinud, kirjutab ERR-i uudisteportaal. Ühendamet, millel veel nimegi pole, hakkab juriidiliselt tegutsema põllumajandusameti senistes ruumides Sakus, ent kõik, kes uues ametis tööle hakkavad, jätkavad oma vanades tööruumides. 	Maa Elu	maaelu.postimees.ee	0	5
22. november 2019, 7:28	https://maailm.postimees.ee/6832256/colombias-avaldasid-meelt-kumned-tuhanded-valitsusvastased	Postimees	Colombias avaldasid meelt kümned tuhanded valitsusvastased	Meeleavaldus FOTO: Reuters / Scanpix Colombia pealinnas Bogotas avaldasid neljapäeval meelt kümned tuhanded valitsusvastased, edastasid meediakanalid. Teatatud on vägivallast protestijate ja korrakaitseteenistujate vahel ning mitmest vahistamisest. Protestimarsid ja tööseisakud toimusid ka mitmes teises linnas. Meeleavalduse korraldasid ametiühingud ja opositsiooniparteid. Valitsuse populaarsust on tugevasti langetanud muu hulgas majandusraskustes vaevlevast naaberriigist Venezuelast saabunud 1,4 miljonit sisserändajat ja kontrollimatult vohav narkokaubandus. Kritiseeritakse valitsuse majandus-, sotsiaal- ja julgeolekupoliitikat. «Rahuolematuse põhjuseks on palju probleeme ja loodame, et need vaadatakse tänase järel üle,» ütles tööliste ametiühingu esimees Robert Gomez. 	Maailm	BNS	0	0
22. november 2019, 7:25	https://lemmik.postimees.ee/6831419/video-uskumatult-ulekaaluline-kass-ei-ole-trenni-tegemise-ule-sugugi-onnelik	Postimees	Video: uskumatult ülekaaluline kass ei ole trenni tegemise üle sugugi õnnelik	Kass Cinderblockil ei olnud mingit soovi jooksulinti kasutada FOTO: Kuvatõmmis videost Internetis lööb laineid kass nimega Cinderblock, kelle vastumeelsus trenni tegemise suhtes nii mõnelegi inimesele äratundmisrõõmu pakub. Cinderblock on Washingtoni osariigis elav tugevas ülekaalus kass, kes oma tervise huvides esimesel võimalusel kaalu langetama peab. Ülesande kassi aidata võttis vastu kohalik loomakliinik, mille varustusse kuulub spetsiaalselt loomadele mõeldud jooksulint. Veterinaaride hinnangul üksnes eridieedist ei piisanud ja nii pandi Cinderblock lindile, et ta liikuma sundida. Nutikas kass istus aga lindi liikumatule servale maha ja jättis töösse vaid ühe käpa. Kassist sotsiaalmeediasse laetud video sai kiiresti ääretult populaarseks ning nii mõnigi kommenteerija suutis enda treeninguid Cinderblocki pooliku pingutamisega samastada. «Üks samm korraga, Cinderblock — sa suudad seda!» kirjutas üks kaasaelaja, samas kui teine lisas, et trenn on küll kohutav, kuid haigete liigestega elamine on veelgi hullem. Vaata klippi! 	Lemmik	lemmik.postimees.ee	0	22
22. november 2019, 7:15	https://60pluss.postimees.ee/6831326/video-mis-on-koige-vahem-kasutatud-aga-samas-koige-kasulikum-turvanipp-arvutis	Postimees	Video: mis on kõige vähem kasutatud, aga samas kõige kasulikum turvanipp arvutis?	Kõige vähem kasutatud, aga samas kõige kasulikum turvanipp on varukoopia. Andmevarundus aitab küberturvalisuse eksperdi Peeter Marveti kinnitusel nii arvuti katkimineku, varastamise, tarkvararikke, tulekahju kui ka veeuputuse puhul. Peeter Marvet FOTO: Sander Ilvest / Postimees Millegipärast jätame varukoopiad alati õigel ajal tegemata. Mõtleme sellele siis, kui failid on juba kadunud, sest mobiiltelefon või sülearvuti on lootusetult katki läinud. Kõige lihtsam ja odavam võimalus failide hoidmiseks on mälupulk või väline kõvaketas. „Mine teen harilikult niimoodi, et periooditi mõne kuu tagant ühendan oma arvutiga ühe kõvaketta, mis on minu jaoks arhiiviketas. Siia peale püüan süsteemselt tõsta arvutist ära informatsiooni, mida mul võib-olla on tulevikus kusagil vaja. Nii on failid kenasti sorteeritud,“ jagas Marvet lihtsaid andmevarunduse nippe. Täiendavalt on kübereksperdil kasutuses teine kõvaketas ja mälupulk, mille puhul on seadistatud varukoopia tegemine. Maci arvuti ehk Mac OS operatsioonisüsteemiI puhul on tagavarakoopiate tegemine äärmiselt lihtne, sest süsteemi on juba sisse ehitatud Time Machine'i nimeline lahendus. Ainus, mida peab tegema, on see, et tutvustad talle oma varukoopia ketast. Iga kord, kui ketta edaspidi arvutiga ühendad, tehakse automaatselt varukoopia. Windowsi puhul leiab varukoopiate ehk backupp'ide tegemise võimaluse Start-menüüst. Siit on võimalik lisada ketas, kuhu soovid varukoopiaid teha, näiteks väline kõvaketas või mälupulk. Seejärel saab käivitada sinna automaatselt tehtava varukoopia. Jällegi: iga kord, kui ketas on ühendatud, tehakse sinna sobilikul hetkel varukoopia. Lisaks füüsilistele seadmetele, mis võivad paraku kaduma minna või tulekahju ohvriks langeda, soovitab Marvet proovida ka pilvelahendusi. Näiteks Microsofti OneDrive või Google Drive on lihtsad nii arvutis seadistada kui kasutada. Pilveteenuses võib julgelt hoida oma olulisemaid dokumente. „Sellisel juhul on koopia neist olemas lisaks arvutile pilves ehk kusagil kellegi teise arvutis, mis loodetavasti peab rohkem vastu kui sinu oma. See aga ei tähenda kindlasti seda, et varukoopiaid ei tuleks teha enda käes olevale kõvakettale või mälupulgale,“ ütles IT-spetsialist. „Ole siis IT-vaatlik ja räägi ka naabrile, kui lihtne on tegelikult andmeid turvaliselt ketta peale panna. Varundamine on arvuti jaoks sama oluline kui sügisesene hoidiste tagavara,“ lisas Marvet. Arvuti võib katki minna, ära kaduda või lunavara ohvriks langeda. Ainus lihtne soovitus on varukoopia. Parimad lahendused on väline kõvaketas või mälupulk. Tee eraldi arhiiviketas korrastatud andmetega. Teisele kõvakettale tee jooksvalt automaatseid varukoopiaid. Nutitelefonis ja arvutis saad kasutada ka tasuta mahtu pakkuvaid pilveteenuseid, mis automaatselt sinu faile varundavad (tasuta lahendusi pakuvad näiteks Google Drive, Microsoft OneDrive). Allikas: Peeter Marvet Vaata rohkem infot Riigi Infosüsteemi Ameti kodulehelt http://itvaatlik.ee/. Kodulehelt leiab lihtsad näpunäited, kuidas internetis ning nutiseadmetes turvalisemalt toimetada. 	60+	60+	0	2
22. november 2019, 7:04	https://www.postimees.ee/6832249/paevaga-sai-liikluses-vigastada-kaks-inimest	Postimees	Päevaga sai liikluses vigastada kaks inimest	Politseiauto. FOTO: Kristjan Teedema Neljapäev tõi kaasa kaks rasket liiklusõnnetust, milles sai kokku vigastada kaks inimest. Esimene õnnetus juhtus kella 8.52 ajal Tallinnas Peterburi tee 77 maja juures, kus 27-aastase mees põrkas BMW 330Dga sõites kokku vastassuunast lähenenud Volkswagen Crafteriga, millega sooritas vasakpööret 53-aastane mees. BMWs reisijana viibinud 26-aastane naine toimetati Ida-Tallinna keskhaiglasse. Teine õnnetus juhtus kella 18.23 ajal Tallinnas Imanta tänaval, kus 70-aastane mees sõitis Škoda Fabiaga teelt välja vastu tänavavalgustusposti. Autojuht toimetati Ida-Tallinna keskhaiglasse. 	Postimees	BNS	0	0
22. november 2019, 6:51	https://www.postimees.ee/6832246/ekspress-meedia-valjaanded-valisid-aasta-mojukaimaks-inimeseks-margus-linnamae	Postimees	Ekspress Meedia väljaanded valisid aasta mõjukaimaks inimeseks Margus Linnamäe	Margus Linnamäe. FOTO: Margus Ansu Ekspress Meedia väljaanded valisid 2019. aasta mõjukaimaks inimeseks konkureeriva Postimehe meediagrupi ja muude suurettevõtete omaniku Margus Linnamäe. Mõjukate tabelis on loetletud 100 inimest, kelle tegevus oma alal omab Eesti elus kaalu. Tabelis on teisel kohal EKRE esimees Mart Helme ja kolmandal kohal president Kersti Kaljulaid. Neile järgnevad rahandusminister Martin Helme, peaminister Jüri Ratas, rallisõitja Ott Tänak, Tallinna linnapea Mihhail Kõlvart, helilooja Arvo Pärt, sotsiaalminister Tanel Kiik ja Reformierakonna esimees Kaja Kallas. 	Postimees	BNS	7	14
22. november 2019, 6:50	https://tartu.postimees.ee/6832031/alampalga-tous-kiirendab-lasteaiatasu-kallinemist-tartus	Postimees	Alampalga tõus kiirendab lasteaiatasu kallinemist Tartus	Nüüd Tartu linna, enne Tähtvere valla Ilmatsalu lasteaias Lepatriinu on kohatasu järgmisel aastal 64 eurot ja 80 senti kuus, sest linn ei ühtlusta hinda ühe ropsuga, seal on tuleva aasta kohatasu 12 protsenti tänavusest alampalgast. FOTO: Kristjan Teedema Alampalga tõus tuleval aastal 584 eurole, nagu ametiühingud ja tööandjad on kokku leppinud, tähendab praeguse arvutusmudeli kehtima jäädes, et ületuleval aastal on Tartus lasteaia kohatasu 87 eurot ja 60 senti. Varem on lähtutud kõigis prognoosides alampalga tasemest 580, mis teeks kohatasuks 87 eurot. Tartus arvutatakse lasteaia kohatasu volikogu otsuse kohaselt eelneva aasta alampalgast ja on sellest 15 protsenti. Seega tähendab tänavuse aasta 540-eurone alampalk, et järgmisel aastal on kohatasu 81 eurot. Selle aasta 75-eurone kohatasu on arvutatud mulluse 500-eurose alampalga alusel. Ühtki eelnõu pole 	Tartu Postimees	Jüri Saar	0	7
22. november 2019, 6:41	https://tartu.postimees.ee/6831810/kariina-laas-parim-rohi-stressi-ja-pinge-maandamiseks-on-alkohol	Postimees	Kariina Laas: parim rohi stressi ja pinge maandamiseks on … alkohol?!	Kariina Laas FOTO: Aive Hiiepuu Alkoholil on küll kiire lõõgastav mõju, mistõttu halb olukord ja muremõtted vajuvad viivuks unustusse, kuid probleemid sellest ju ei lahene, vaid hoopis kuhjuvad. Põnev aeg on, ümberringi toimub palju ja infokanalitele on kiire ligipääs. Inimestel on töö või mitu, sõbrad ja kolleegid, perekond ja lemmikloomad, enesetäiendamine, trenn, hobid, meelelahutus, kogukonnaprojekt, heategevus ja sotsiaalmeedia. Aeg on sisustatud ja igav ei hakka. Kuid igal pool peaks endast justkui maksimaalselt andma ja see, kas ootused sooritusele on inimese enda või kellegi teise seatud, polegi oluline. Oluline on, et suur hulk kohustusi ja kiire elutempo on stressiallikateks, kui end vahepeal korralikult välja ei lülitata ega puhka. Kuigi stress on normaalne ja vajalik nähtus ning sellega saadakse tavaliselt hästi hakkama, võib stressi kuhjumine põhjustada palju nii vaimse kui füüsilise tervise probleeme. Asi saab alguse hiilivalt: pidev pingesolek ja väsimus teevad tundlikumaks ja tujukamaks; kõikuv meeleolu muutub aina negatiivsemaks; kasvav ärevus tekitab muremõtteid ega lase uinuda; süvenev masendus võib kujuneda depressiooniks; samal ajal halveneb ka füüsiline tervis. Seega on mõistetav, et stressi peale, mis on äratuntav negatiivsete emotsioonide ja kehva enesetunde tõttu, tekib reaktsioon, mis tõukab pingest vabanema ja stressi vähendama. Küsimus on vaid selles, mida täpselt pingest lahtisaamiseks ette võetakse. Kui jalutuskäik mõtete kõrvale viimiseks, perega Aliase mängimine, vannis mõnulemine või muu puhkus, siis täidab tegevus tavaliselt eesmärki. Kui see on aga regulaarselt alkoholi pruukimine, hakkavad pinged hoopis kasvama. Stress kui nähtus ei ole halb iseenesest ja seda ei tule iga hinna eest vältida, probleeme tekitab pikka aega kestev liigne pinge. Miks ikkagi alkoholi pinge maandamiseks nii tihti kasutatakse? Negatiivsed tunded on elu loomulik osa – me kõik kogeme aeg-ajalt liigset stressi ja peame toime tulema argimurede, ebameeldivate sündmuste, halva tuju, pinge, ärevuse või üksindusega. Paljud sirutavadki käe alkoholi järele sageli just selleks, et selle kõigega paremini toime tulla. Esimese hooga võibki tunduda, et alkoholi mõju all pinge langeb ja probleemid hajuvad. Kahjuks on esmamulje petlik. Alkoholil on küll kiire lõõgastav ja eufooriat tekitav mõju, mistõttu halb olukord ja muremõtted vajuvad viivuks unustusse, kuid probleemid sellest ju ei lahene, vaid hoopis kuhjuvad. Alkoholi vabastav esmamulje on aga meeldiv, kriitilised mõtted pähe ei tulegi. Ning kui juba õpitud, et alkohol toob leevendust, on raske ise end ära rääkida ja sundida muud abinõu proovima, mis ei pruugi sama kiiresti aidata. Et pikemas vaates kahjustab alkohol suhteid, saavutusi, tööelu, rahalist seisu ja tervist, et tule ju kohe pähe, kuid see süvendab ka muretsemist ja masendust ning kasvatab stressi. Kiire kasu tundub ikka kindel, oht tulevikus negatiivseid tagajärgi tunda saada on ebamäärasem. Inimene on ju mõtlev olend – miks siis me ometi teeme asju, mis meile kahjulikud on? Pole saladus, milliseid halbu tagajärgi alkoholi liigtarvitamine kaasa toob. Samamoodi pole saladus teiste sõltuvust tekitavate ainete, näiteks tubaka ja kanepi kahjustavad mõjud. Ka teame, et peaks rohkem liikuma, tervislikumalt toituma, kenamalt käituma, kuid ikka teeme asju vanamoodi ja kahjustame ennast. Üks põhjus on kindlasti harjumuse jõud, mis meid justkui vangis hoiab, sest teisiti käitumiseks peab palju rohkem pingutama kui vanaviisi jätkates ja pingutus kui niisugune võib olla ebameeldiv. See, et käitumise muutmine pikas perspektiivis ennast ära tasub, jääb pahatihti tagaplaanile. Teine põhjus on kindlasti alkoholi või uimastite omaduses sõltuvust tekitada, mis väljendub aja jooksul kontrolli üleminekus inimeselt aine kätte. See tähendab, et on sund alkoholi korrapäraselt tarvitada, et organismi uut alkoholiga põimitud tasakaalu säilitada ja enesetunnet turgutada. Kogused üha kasvavad, pinge maandamiseks ja enesetunde taastamiseks on vaja aina rohkem juua. Kõige targem viis sõltuvusringi ennetada on alkoholi liigtarvitamisest üldse hoiduda ning mitte tarvitada alkoholi pingete mahavõtmiseks. Aga seda on lihtsam soovitada kui teha. Kujutlege tulevikustsenaariumi aastal 2086 (siis osatakse ka eluiga pikendada). Te sõidate puhkama teise tähesüsteemi planeedile Flora, seal kohalike traditsioonidega tutvudes pakutakse pidusöögi kõrvale rohelist jooki, mille kohta tunnistatakse ausalt: «See on küll mürgine ja tekitab vähemalt 200 haigust, millest paljud võivad surmaga lõppeda, kuid proovige ikka, see on tore ja tekitab meeldivaid emotsioone!» Kui paljud inimesed sellistes oludes sellise info peale pakutu heal meelel ära jooks? Veel üks stsenaarium. Tunnete juba pikemat aega, et kohustusi on liiga palju, pinged kasvavad ja meeleolu on aina depressiivsem. Kuulsite sõbralt, et turule on tulnud uus ravim, mis pidavat päris hästi lõõgastama ja pinget maha võtma ning mõjub kohe. Ostategi ruttu ravimi välja, kuid mõistliku inimesena otsustate enne manustamist uurida pakendi infolehte ja loete kõrvalmõjude kohta: kontrollimatud emotsioonid, sh agressiivsushood, depressioon, suitsiidimõtted ja -teod, uneprobleemid, südamerütmihäired, vererõhuprobleemid, ärevus, paanikahood, teadvuse kadu, allergiline reaktsioon, segasusseisund, hallutsinatsioonid, mälulüngad, krambid, peavalu, uimasus, oksendamine, tasakaalu- ja mäluhäired, enesekontrolli- ja keskendumisraskused, seosetu mõttetegevus ja kõne. Kantserogeenne ja surmavalt mürgine aine. Küsimus: kas võtate seda ainet lõõgastumiseks? Pole veel aasta 2086 ja kirjeldatud ravimit ei laseks ravimiamet ülirange eeskirjata müüki, kuid võib-olla aitab kirjeldatu tavalist asja natuke teise nurga alt vaadates näha uues valguses. See on küll mürgine ja tekitab vähemalt 200 erinevat haigust, millest paljud võivad surmaga lõppeda, kuid proovige ikka, see on tore ja tekitab meeldivaid emotsioone! Stress kui nähtus ei ole halb iseenesest ja seda ei tule iga hinna eest vältida, probleeme tekitab pikka aega kestev liigne pinge. Kui kiire tempo vaheldub rahulikuma perioodiga, teenib stress tavaliselt oma eesmärki: paneb soovitud suunas efektiivselt tegutsema. Tegutsemisele suunavad aga just nimelt negatiivsed emotsioonid, mis justkui hüüavad: «Tegutse, muidu me hakkame veelgi rohkem ebameeldivusi tekitama!» Tegutsedes saabub tavaliselt kergendus ja positiivsed emotsioonid ühes rahuloluga. Siinkohal võib aga probleemiks olla, et inimene on teadaolevalt ainus olend, kes ise enda peas mõtete ketramisega stressi juurde tekitab ka siis, kui põhjust pole ja rahulolevalt puhata võiks. Seda eriti õhtuti, kui mõtlemiseks on rohkem aega. Selline tegevus aga tekitab pinget ja halbu emotsioone juurde ning kui lisandub veel harjumus enesetunnet alkoholiga leevendada, süveneb negatiivne aja jooksul veelgi. Seega tuleks inimesel, kel uinumisega raskusi, kes tajub ülemäärast pinget või on masendunud, alkoholi pigem vältida. Oluline on otsida toetust lähedastelt või pidada nõu perearsti või psühholoogiga. Kahjuks taipame ise üldjuhul liiga hilja, et midagi on valesti. Salaja ligi hiilivaid ohumärke on väga raske õigel ajal tähele panna ja nii võivad negatiivsetest emotsioonidest alguse saanud probleemid koostoimes alkoholiga ühel hetkel üle pea kasvada. Seetõttu on oluline enda emotsionaalset seisundit jälgida. Emotsionaalset seisundit aitab paremini mõista näiteks alkoinfo.ee veebilehelt leitav emotsionaalse enesetunde test. Samuti on tähtis muresid endale teadvustada ning õppida nendega toime tulema alkoholist hoidudes. Novembris ja detsembris toimub tervise arengu instituudi eestvedamisel kampaania, millega juhitakse tähelepanu alkoholi tarvitamise ja vaimse tervise probleemide seostele. Vaata lisa www.alkoinfo.ee. 	Tartu Postimees	Kariina Laas	1	5
22. november 2019, 6:34	https://tartu.postimees.ee/6832021/ahhaa-laheb-teaduse-tuumani-valja	Postimees	Ahhaa läheb teaduse tuumani välja	Ahhaa juhataja Andres Juur keerutas eile uuel näitusel inimgüroskoopi, kus oli koha sisse võtnud füüsikatudeng Dagmar Läänemets. See eksponaat saab ilmselt väga menukaks, kuigi neile, kel kalduvust merehaigusele, see väga hästi ei sobi. FOTO: Sille Annuk Kumb on suurem ponnistus: kas leedlambi või Moskvitši esitule põlema saamine? Mis tunne on viibida igas suunas keerlevas inimgüroskoobis? Kui palju oleks võimalik elektrit toota, kui joosta oravana suure ratta sees? Need on vaid mõned küsimused, millele vastuse leidmiseks tasub alates homsest sammud seada Ahhaa teaduskeskusesse. Vastuseid annab Ahhaa uus näitus «Ahhaa, teaduse tuum», mis koosneb kahest osast. Et järgmise aasta märtsis saab Eestist Euroopa tuumauuringute keskuse (CERN) liige, keskendub üks osa CERNile ja seal asuvale maailma suurimale masinale, 27-kilomeetrise ringina maa all paiknevale suurele osakeste põrgutile. 	Tartu Postimees	Kaspar Koort	0	2
22. november 2019, 6:18	https://tartu.postimees.ee/6832033/jogeva-uus-ringristmik-muutus-kohe-hajameelsete-juhtide-loksuks	Postimees	Jõgeva uus ringristmik muutus kohe hajameelsete juhtide lõksuks	Uuel ringristmikul on ehitaja pidanud ringi keskel asuvat mullavalli korduvalt siluma ja täitma, sest ringi keskele sõitnud autode pukseerimisel on minema veetud ka suur hulk pinnast. FOTO: Kristjan Teedema Jõgeval Piibe maantee ja Jõgeva-Mustvee maantee ristumiskohal on valmimas uus ringristmik. Liikluse ohutumaks muutmise nimel rajatud ringil on pärast liikluse avamist aga iga nädal juhtunud mõni avarii ning maanteeameti esindaja sõnul astutakse seal ohutuse tagamiseks veel samme. 	Tartu Postimees	Eili Arula	22	344
22. november 2019, 6:00	https://heureka.postimees.ee/4318183/tana-ajaloos-22-11-lasti-valja-esimesed-maantemuhud	Postimees	Täna ajaloos 22.11: lasti välja esimesed «maantemuhud»	FOTO: Marko Saarm/Sakala/Scanpix 1960 – Zaporižžjas «Kommunaari» tehases tulid liinilt esimesed Zaporožetsid. Ametliku mudelinimetuse ZAZ-965 all tuntud Zaporožetsitest sai tõeline Nõukogude rahvaauto. Kuigi seda tutvustati rahvale kui täielikult kodumaist toodangut, meenutas ta välimuse poolest siiski itaalia FIAT-600, mis oli ka üks Lääne populaarsematest väikeautodest. Erinevalt Fiati 2-silindrilisest vesijahutusega mootorist oli ZAZil 4-silindriline mootor, mida jahutati õhuga. «Maanteemuhkude» eeliseks oli nende robustne ülesehitus, mis võimaldas lisaks Nõukogude kehvade teede läbimisele ka lihtsat parandamist. 1839 – Volmaris asutati kihelkonnakooliõpetajate seminar, mille juhataja oli Jānis Cimze. 1928 – Johan Kõpp valiti Tartu Ülikooli rektoriks. 1947 – sündis poliitik Jüri Adams 1953 – sündis laulja Urmas Alender 1980 – asutati Õpilaste Teaduslik Ühing. 1497 – Vasco da Gama jõudis Hea Lootuse neemele. 1890 – sündis prantsuse kindral ja poliitik Charles de Gualle 1913 – sündis inglise helilooja Benjamin Britten 1922 – Howard Carter avas Tutanhamoni haua. 1935 – üle Vaikse ookeani, Californiast Manilasse toimetati esimest korda õhuposti. 1940 – sündis ameerika päritolu briti koomik ja režissöör, Monty Pythoni liige Terry Gilliam 1943 – Liibanon iseseisvus Prantsusmaast. 1956 – algasid Melbourne'i olümpiamängud. 1960 – Zaporižžjas «Kommunaari» tehases tulid liinilt esimesed Zaporožetsid. 1963 – Dallases lasti maha USA 35. president John F. Kennedy. Kaks tundi hiljem vannutati senine asepresident Lyndon B. Johnson USA 36. presidendiks. 1975 – pärast regent Francisco Franco surma 20. novembril kuulutati Juan Carlos I Hispaania kuningaks. 1977 – algasid Concorde'i regulaarlennud üle Atlandi ookeani. 1982 – Naberežnõje Tšelnõ nimetati ümber Brežneviks. 1986 – Mike Tysonist sai noorim profipoksi raskekaalu maailmameister. 1989 – Lääne-Beirutis lõhkes autopomm, tappes Liibanoni presidendi René Moawadi. 1990 – Margaret Thatcher loobus peaministri ametist. 1993 – Armeenias tuli käibele oma raha – dram. 2002 – Nigeerias sai Miss Worldi võistlusest osavõtjate vastu suunatud rünnakutes surma üle 100 inimese. 2004 – Ukrainas algas Oranž revolutsioon. 2005 – Angela Merkelist sai esimene naissoost Saksamaa liidukantsler. 	Heureka	Postimees	0	69
22. november 2019, 4:44	https://maailm.postimees.ee/6832239/iraagi-meeleavaldustel-on-viimastel-paevadel-tapetud-kaheksa-inimest	Postimees	Iraagi meeleavaldustel on viimastel päevadel tapetud kaheksa inimest	Süütepudelist süttinud meeleavaldaja Bagdadis. FOTO: KHALID MOHAMMED/AP Iraagi pealinnas Bagdadis on viimaste päevade meelevaldustel tapetud kaheksa ja vigastada saanud veel 90 inimest, teatasid neljapäeval võimuesindajad. Lisaks plahvatas Bagdadi kirdeosas omavalmistatud lõhkeseadeldis. Plahvatuses sai sai surma politseiametnik ja veel kuus inimest vigastada. Viimased suuremad kähmlused julgeolekutöötajate ja meeleavaldajate vahel on aset leidnud Rasheedi tänaval ja Ahrari sillal. Võimude teatel on julgeolekuteenistujad olnud sunnitud kasutama pisargaasi, heligranaate ja ka tulirelvi. Alates 1. oktoobrist on Bagdadis ja teistes Iraagi linnades meeleavaldustel surma saanud vähemalt 330 demonstranti. Iraagi julgeolekujõud on sattunud karmi kriitika alla, kuna nad on kasutanud protestijate vastu pisargaasi ja lahinglaskemoona. Julgeolekuteenistujaid on muu hulgas süüdistatud pisargaasilaengute tulistamises lähidistantsilt, mis on põhjustanud paljude inimeste surma või kannatada saamise. Meeleavaldajad nõuavad režiimivahetust ja reforme. ÜRO missioon Iraagis (UNAMI) on ärgitanud Bagdadit põhjalikele reformidele. Nende seas on valimisreform, vägivallatsejate ja korrumpeerunud ametnike vastutusele võtmine ja korruptsioonivastaste seaduste vastuvõtmine. Ka ÜRO esindaja Iraagis Jeanine Hennis-Plasschaert on kutsunud Iraagi valitsust üles tõelisi muudatusi pakkuma. 	Maailm	AP-BNS	0	0
22. november 2019, 3:11	https://maailm.postimees.ee/6832237/uhendriikides-sai-onnetuses-surma-kaks-sojavaelendurit	Postimees	Ühendriikides sai õnnetuses surma kaks sõjaväelendurit	Kolm treeninglennukit T-38 Talon. FOTO: Matt Cashore/USA TODAY Sports Ühendriikides sai neljapäeval Oklahoma loodeosas juhtunud õnnetuses surma kaks sõjaväelendurit, teatasid sõjaväeametnikud. Õnnetus juhtus Enidis asuvas Vance´i lennuväebaasis. Juhtunus olid osalised kaks treeninglennukit T-38 Talon. Ühe lennuki kaks pilooti said õnnetuses surma ja teise õhusõiduki kaks meeskonnaliiget pääsesid vigastusteta. Õhujõudude koloneli Corey Simmonsi sõnul on alustatud õnnetuse asjaolude selgitamist. "Me oleme õhujõududes väga lähedane perekond. Ja kui sellised tragöödiad juhtuvad, siis tunnevad seda kõik," märkis kolonel. Simmons keeldus spekuleerimast õnnetuse põhjuste osas. "Uurimise selguse huvides ei soovi ma midagi oletada. Ma ei olnud seal, kui see juhtus," lisas kolonel. 	Maailm	AP-BNS	0	0
22. november 2019, 2:27	https://maailm.postimees.ee/6832235/malis-tousis-islamistide-runnakus-tapetud-sodurite-arv-43-ni	Postimees	Malis tõusis islamistide rünnakus tapetud sõdurite arv 43-ni	Mali sõdurid rünnakupaiga lähedal. FOTO: Reuters/ScanPix Malis tõusis islamistide rünnakus tapetud sõdurite arv neljapäeval 43-ni, teatasid võimuesindajad. Sõjaväe varasema teadaande kohaselt tapeti Tabankortis toimunud relvakokkupõrkes 17 islamivõitlejat ja 30 sõjaväelast. Neljapäeval leiti veel 13 sõduri laibad. Veel 30 sõjaväelast sai vigastada. Rünnaku eest võttis vastutuse äärmusrühmitus Islamiriik (IS). Mali ja Niger viisid läbi ühisoperatsiooni oma piiril äärmuslaste tabamiseks, mille käigus võeti kinni umbes sada kahtluslaust. Viimase kahe kuu jooksul on lahingutes IS-i ja Al-Qaedaga seotud võitlejate vastu hukkunud üle saja Mali sõduri. ÜRO peasekretär António Guterres hoiatas eelmisel nädalal, et terroristlikud rühmitused on tugevdanud oma positsioone üle kogu Aafrika Saheli piirkonna, kus vägivald üha ägeneb. 	Maailm	AP-BNS	0	0
22. november 2019, 1:34	https://maailm.postimees.ee/6832234/boliivia-marulipolitsei-ajas-meeleavalduse-pisargaasiga-laiali	Postimees	Boliivia märulipolitsei ajas meeleavalduse pisargaasiga laiali	Märulipolitseinikud La Pazis pisargaasi kasutamas. FOTO: Juan Karita/AP Boliivia märulipolitsei ajas neljapäeval pealinnas La Pazis pisargaasiga laiali matusetalituse järel puhkenud valitsusvastase meeleavalduse, teatasid kohalikud meediaväljaanded. Tuhanded inimesed olid saabunud pealinna naabruses asuvast El Altost. Protestijad kandsid kirste viie ohvriga, kes tapeti linnas teisipäevases vastasseisus julgeolekujõududega. Politsei lasi pisargaasi käiku, kui rahvahulk jõudis San Francisco väljakule kongressihoone ligidal. Rahvas taganes kõrvaltänavatele. Boliivia ajutine president Jeanine Áñez esitas kolmapäeval riigi parlamendile palve kiita heaks seadus, mis võimaldaks korraldada uued presidendivalimised. Áñez on täitnud Boliivia riigipea kohuseid sestsaadik, kui sõjaväe toetuse kaotanud Evo Morales 10. novembril ameti maha pani ja Mehhikosse pages. Rahutused on Boliivias jätkunud ka pärast Moralese lahkumist. Meeleavaldused vallandusid, kui Morales 20. oktoobri valimiste võitjaks kuulutati. Valimisjärgses vägivallas on hukkunud 32 inimest. 	Maailm	AFP-STT-BNS	0	0
22. november 2019, 0:33	https://maailm.postimees.ee/6832231/elevandiluuranniku-politsei-vahistas-europoli-tagaotsitud-prantslase	Postimees	Elevandiluuranniku politsei vahistas Europoli tagaotsitud prantslase	Europoli peakorter. FOTO: HANDOUT/REUTERS Elevandiluuranniku politsei vahistas Euroopa politseiagentuuri Europoli tagaotsitud prantslase Jean-Claude Lacote ja tema naise, teatas neljapäeval prokuratuur. Belgia kohus on mõistnud 53-aastase Lacote ja tema 56-aastase naise Hilde Van Ackeri tagaselja eluks ajaks vangi 1996. aastal aset leidnud ärimehe Marcus Mitchelli mõrva eest. Mitchelli tulistati kaks korda pähe. «Mõlemad vahistati Abidjanis. Mister Lacote kolmapäeva öösel ja missis Van Acker neljapäeva hommikul,» täpsustas Brüsseli prokuratuuri eestkõneleja Celine D'Have. Belgia riigiprokuratuur taotleb Elevandiluurannikult mõlema väljaandmist. 	Maailm	AFP/BNS	0	0
22. november 2019, 0:25	https://saartehaal.postimees.ee/6832085/kuressaare-joulupuul-korgust-14-meetrit	Postimees	Kuressaare jõulupuul kõrgust 14 meetrit	FOTO: Maanus Masing / Saarte Hääl Eile keskpäeval Kuressaarde jõudnud jõulupuu on sel aastal 14 meetri kõrgune. Mustjala kandist toodud kuusk oli algselt koguni kaheksa meetrit kõrgem, kuid transpordi ja paigaldamise käigus pidid Linnamajanduse töömehed teda nudima. Linnamajanduse juhi Marek Koppeli sõnul võeti kõigepealt maha viis meetrit ning treileri peale läks 17-meetrine puu. Linnas teda parajaks tehes tuli maha võtta veel poolteist meetrit. Nüüd ongi poolteist meetrit tüvest kesklinnas asuvas kuusehoidjas ning linnarahvale on näha 14-meetrine puu, mida lähiajal ehtima hakatakse.Piirangud seab ka tõstuki kõrgus, mille pealt puud ehitakse. See ei tõsta üle 14 meetri. Koppel tõdes, et puu paikasaamine oli keerukas. Kuuse tüve läbimõõt oli kõvasti jämedam kui jõulupuule ettenähtud auk. Raskeks tegid ülesande ka tuulepuhangud. "Sellise töö juures ei saa kiirustada: iga liigutus tuleb läbi mõelda," selgitas Koppel, miks puu püstipanek võttis paar tundi. 	Saarte Hääl	Raul Vinni	0	9
22. november 2019, 0:01	https://tehnika.postimees.ee/6832167/narilised-ja-tuul-naitasid-e-riigile-koha-katte	Postimees	Närilised ja tuul näitasid e-riigile koha kätte	Rotid närisid kuskil Harku ja Suurupi vahel kõige tavalisema fiiberoptilise andmesidekaabli mitmest kohast haljaks. FOTO: ria Eesti on loonud oma elanikele edumeelsed e-riigi teenused ja näitab nende tasemega kukalt kogu maailmale, kuid sel kuul sai ilmseks, kui kergelt võib neid haavata vana hea loodus. E-riigi kokkukukutamiseks piisas paarist toiduotsingul rotist ja keskmisest tugevamalt puhunud tuulest. Mis õigupoolest kolmapäeval juhtus? Juhtus see, et küberturvalisuse üksus CERT oli eelmisel päeval kella 20 ajal märganud riigi andmesideühendustes müstilisi katkestusi. Nii hakati 20. novembri hommikul kell 8 otsima kohta, kus võib viga olla: valguskaabli otstest lasti valgus sisse ja mõõdeti, kui kaugele see välja jõuab. Selgus, et Harku-Suurupi liinil mitte eriti kaugele. «Kella kolmeks oli selge, millises sidekaevus olid närilised kaablit rikkunud,» kirjeldas riigi infosüsteemi ameti (RIA) riigivõrgu osakonna juht Kaido Plovits. «Otsisime võimalusi, kuidas olukord lahendada. Otsustasime, et hilisema suurema kahju vältimiseks on mõistlik kaabel kohe parandada. Kella 17 ajal alustasime kaabli parandamist ja saime suures osas valmis kella 21.30 paiku.» 	Tehnika	Aivar Pau	2	15
22. november 2019, 0:01	https://parnu.postimees.ee/6831938/kunstisadama-lisarahastuse-ideel-pole-volikogus-selget-toetust	Postimees	Kunstisadama lisarahastuse ideel pole volikogus selget toetust	Kevadisel riigihankel, mis tühistati, pakuti kunstisadama esimese etapi hinnaks planeeritud 2,6 miljoni asemel 3,2 miljonit. Teine etapp maksaks vähemalt 3,8 miljonit. FOTO: Urmas Luik “300 000 eurot on mõeldud lisatoetuseks juba olemasolevale linna rahale, mille jääk peaks olema 235 000 eurot. Selle ning teiste eraldiste ja toetuste abil saaksime tasuda esimese etapi ehitamise ehk maapealse osa ja ühe paviljoni,” selgitas Kaljuste pakutud ideed. “Olen seisukohal, et Läänemere kunstisadam nõuab küll investeerimiseks suurt raha, aga toob meie maakonda ja Pärnu linna tunduvalt rohkem ja pikema aja jooksul tagasi. Olgu selleks korrastatud jõekallas, turistivood, maakonna kultuurielu rikastamine, turvalisus, rahvusvahelisus,” kirjutas Kaljuste oktoobri viimase päeva Pärnu Postimehe arvamusloos. 	Pärnu Postimees	Eno-Gerrit Link	0	0
21. november 2019, 23:58	https://sport.postimees.ee/6832216/kaunase-zalgiris-sai-euroliigas-neljanda-jarjestikuse-kaotuse	Postimees	Kaunase Žalgiris sai Euroliigas neljanda järjestikuse kaotuse	Kaunase Žalgiris (rohelises) sai kirja järjekordse kaotuse. FOTO: CHINE NOUVELLE/SIPA/CHINE NOUVELLE/SIPA Leedu korvpalliklubi Kaunase Žalgiris võttis Euroliigas vastu järjekordse kaotuse, kui koduväljakul jäädi 59:61 ala Crvena Zvezdale. Leedu korvpallihiiu hooaeg Euroliigas on kulgenud üle kivide ja kändude. Enne kohtumist Crvena zvezdaga oli Žalgiris kaotanud kolm kohtumist järjest. Täna suudeti Serbia klubiga pidada maha võrdne lahing, kuid 15 sekundit enne kohtumise lõppu tabas Lorenzo Brown Crvena poolelt tähtsa viske, viies Serbia klubi 60:58 juhtima. Žalgirise poolelt oli Marius Grigonisel kastuda kuus sekundit enne lõppu kaks vabaviset, kuid Grigonis tabas vaid ühe. Viimasel Crvena rünnakul tehti viga Billy Baronile kes tabas Crvena kasuks samuti ühe vabaviske ning alles jäänud sekunditel ei suutnud Žalgiris ennast korralikult viskele mängida ja nii saadi kirja neljas järjestikune kaotus, sel korral numbritega 59:61. Kohtumise resultatiivseimaks oli 14 punktiga Crvena mängumees Billy Baron, Grigonis ja Edgaras Ulanovas tõid Žalgirise parimatena võrdselt 11 punkti. Nii Žalgirisel kui Crvena Zvezdal on nüüd tabelis kolm võitu ja seitse kaotust. Lisaks alistas Piraeuse Olympiacos 99:89 Berliini Alba, Istanbuli Anadolu Efes võitis 81:76 Milani. Moskva Himki sai Valenica Basketilt 89:84 kaotuse. 	Sport	Postimees Sport	0	0
21. november 2019, 23:36	https://sport.postimees.ee/6832212/fannidega-raksu-lainud-xhaka-voib-taas-arsenali-eest-valjakule-tulla	Postimees	Fännidega raksu läinud Xhaka võib taas Arsenali eest väljakule tulla	Granit Xhaka FOTO: Paul Terry via www.imago-images.de/imago images/Sportimage Arsenali peatreener andis teada, et Granit Xhaka võib nädalavahetusel taas Arsenali koosseisu kuuluda, vaatamata sellele, et mängija ise seda ei uskunud. 27-aastane Xhaka alustas hooaega meeskonna kaptenina, kuid oktoobris sattus ta sõnavahetusse meeskonna fännidega, mille tagajärjel ta kaptenipaela kaotas ning meeskonna koosseisust välja langes. Pärast seda lausus poolkaitsja ise, et ta ei kannatanud ära fännide sõimu tema naise ja tütre suhtes. Samas arvas Xhaka, et tõenäoliselt ei mängi ta Arsenali koosseisus enam kunagi. Nüüd on aga puhumas uued tuuled ning peatreener Emery andis teada, et Xhaka võib juba sel nädalavahetusel taas koosseisus olla kohtumises Southamptoni vastu. «Otsustame seda reedel, kas ta mängib või mitte. Tema suhtumine on paranenud ja me meeskonnana vajame teda,» lausus Emery BBC-le. «Rääkisin temaga täna hommikul, oli väga asjalik vestlus. Ta treenis enne koondisemänge väga kõvasti ning on heas hoos. Loodan, et ta suudab tagasi väljakule tulla ja hästi esineda. Nii oleksid ka toetajad uuesti tema poolel,» lausus Emery. 	Sport	Postimees Sport	0	0
21. november 2019, 23:30	https://kultuur.postimees.ee/6832214/in-memoriam-hugo-hiibus	Postimees	In memoriam: Hugo Hiibus	Hugo Hiibus FOTO: Peeter Langovits Kolmapäeval, 20. novembril suri 90-aastaselt tuntud karikaturist Hugo Hiibus. Eesti karikaturist ja šaržimeister Hugo Hiibus elas lapsepõlves arsti pandud vale diagnoosi tõttu üle kliinilise surma, mille tagajärjel oli sunnitud veetma kolm aastat haigevoodis. Just sel ajal hakkasid teda huvitama tollases perioodikas ilmunud Gori karikatuurid – eelkõige kujutatud inimtüüpide tõttu. Kui Hiibus noore poisina harjutas joonistajakätt õpetajaid visandades, arvasid pedagoogid, et ta pilkab neid, sest toona ei teadnud keegi midagi šaržikunstist. Alles keskkoolis märgati noormehe annet ja Pallase haridusega õpetaja suunas Hugo Hiibuse kunstirajale. 1949. aastal sõitiski Hugo Hiibus õpetajalt laenatud rahaga Tallinna ja astus Tallinna Riiklikku Tarbekunsti Instituuti, mille lõpetas 1955. aastal diplomeeritud graafikakunstnikuna. Hugo Hiibus noorena. FOTO: Ants Liigus Esimest korda trükkis Hiibuse karikatuuri ära tollane Pärnu ajeleht – 1950. aastal võitis Hiibus ajalehe karikatuurikonkursil esikoha. Oma elu jooksul jõudis Hiibus teha kaastööd pea kõigile Eestis ilmunud väljaannetele, aastaid oli ta ajakirja Pikker kunstiline toimetaja ning meelelahutussaate «Rameto» ja ajalehe Meelejahutaja kujundaja ja karikaturist. Kaastööd tegi ta ka Soome lehtedele. 1979. aastast kandis Hiibus Eesti NSV teenelise kunstniku aunimetust, samuti on tema tööd tunnustatud Meie Matsiga. Hiibus ise on öelnud, et tundis end tõelise rahvakunstnikuna, sest talle meeldis rahva keskel joonistada. Suurem osa tema töödest rõõmustabki inimesi nende kodus. «Kõik küsivad, kas käsi ära ei väsi, minul väsivad enne jalad, käsi töötab automaatselt, see on nagu laulmine – sa ei mõtle iga noodi peale. Šaržis piisab kolmest joonest, aga sa pead oskama näha,» on Hiibus Virumaa Teatajale antud interjuus öelnud, lisades Romulus Tiituse õpetussõnad: oluline ei ole joonistamis-, vaid nägemisoskus. Hugo Hiibus visandamas. FOTO: Ants Liigus Tänavu 6. jaanuaril oma 90. sünnipäeval Kesknädalale kirjutatud elumeenutuses tunnistas Hiibus, et pole joonistamisest loobunud. «Äsja joonistasin ühele lasteraamatule illustratsioonid. Mõnikord on vaja mõnele rahvasaadikule juubeli puhuks või lihtsalt mälestuseks šarži. Ühesõnaga, töö muudkui käib – inimene on ju pagana keeruline ja põnev nähtus! Nii ongi tehtud üle 20 000 karikatuuri ja šarži ning üle 1200 eksliibrise (ligi pooled neist Soome).» Samas mõtiskluses nentis Hiibus, et kunstis sobib kuulsus ainult tugevatele ja teotahtelistele või poolhulludele töönarkaritele. «Minul õnneks on pidevalt šaržiga probleeme, mis ei lase liblikana õhku tõusta. Sest ma pean kujutataval saama kätte sarnasuse, pealegi veel seesmise. See on üliraske ja surub pilditegija murutasandile, olles kaugel eneseimetlusest. Ja ega esprii – vaimukus ja teravmeelsus – ole ka lihtne. Isegi Gorit mõnikord kritiseeritakse naljavaeguse pärast! Šaržid aga olid tal head. See mindki lohutabki, kui olen madalseisus.» Toomas Hendrik Ilves Hugo Hiibuse silmade läbi. FOTO: Ants Liigus/repro 	Kultuur	Kultuuritoimetus	0	143
21. november 2019, 23:28	https://maailm.postimees.ee/6832208/valge-maja-sarjas-taas-demokraatide-tagandamisjuurdlust	Postimees	Valge Maja sarjas taas demokraatide tagandamisjuurdlust	President Donald Trump. FOTO: Jim Loscalzo / ZUMAPRESS.com Valge Maja eestkõneleja Stephanie Grisham nimetas neljapäeval demokraatide tagandamisjuurdlust meeleheitlikuks katseks president Donald Trumpi ametist lahkuma sundida. «Demokraadid on selgelt motiveeritud haiglasest vihast president Trumpi vastu ja nende hullunud iha on 2016. aasta valimistulemuste ümberpööramine. Ameerika rahvas väärib paremat,» ütles Grisham ametlikus avalduses. 	Maailm	AFP / BNS	1	6
21. november 2019, 23:09	https://sport.postimees.ee/6832205/poolajaks-juhtinud-parnu-pidi-tunnistama-riia-vef-i-paremust	Postimees	Poolajaks juhtinud Pärnu pidi tunnistama Riia VEF-i paremust	Korvpall, Pärnu Sadam vs BK Ogre FOTO: Mailiis Ollino Eesti-Läti korvpalliliigas toimus neljapäeval üks mäng, milles Riia VEF võõrustas Pärnu Sadamat ja kodumeeskond sai kirja mõneti raske 85:74 võidu. Kohtumine algas tasavägiselt ja avaveerandi keskpaigas oli seis 9:9. Seejärel tegi VEF aga 5:0 ning teine veerandaega algas kodumeeskonna 16:12 juhtimisel. Pärnu sai seejärel mängu paremini sisse ning neli minutit hiljem pärast Lauris Blausi lähiviset oli seis 24:24. Külalised olid kerge initsiatiivi haaranud ja Märt Rosenthali korvist siirduti poolajale Pärnu 41:37 eduseisust. Kolmandat veerandaega alustas VEF 7:2 spurdiga ja pääses punktiga ette. Paar minutit suutsid pärnakad veel sammu pidada, aga edasi suurendas VEF järk-järgult vahet ja 1.16 enne viimase neljandiku algust viis Roberts Freimanis omad kümne punktiga juhtima. Rannar Raabi ja Siim-Markus Posti punkide toel suutsid vastased siiski otsustavale veerandajale vastu mina kaheksapunktilisest kaotusseisust. Pärnu uusima täiendus Marko Stojadinovici kaugviskest vähendati vahe peagi viiele punktile, aga VEF vastas kiirelt 7:1 spurdiga ja pääses 11 punktiga juhtima. Külalised püsisid küll mängus sees ja vahe kõikus kümne punkti piirimail, kuid 1.35 enne lõppu oli VEF ikkagi 80:74 peal. Otsustavatel hetkedel tegid pärnakad aga kaks pallikaotust, kodumeeskond vastas 5:0 ja nii vormistas VEF kokkuvõttes 11-punktilise võidu ära. Visketabavuses jäi Pärnu 56% - 48% peale, aga lauavõitluse võitis VEF 32:26 (ründelaud 14:4). Korvisööte jagasid võitjad rohkem 21:19 ja Pärnu tegi rohkem pallikaotuseid 18:12. Arturs Kurucs kerkis VEF-i parimaks 24 punktiga. Lester Medford lisas 18 silma ja andis 9 korvisöötu, Roberts Freimanise nimele jäi 12 punkti ja 8 lauapalli ning Xavier Raynard Thames tõi 11 punkti ning jagas 5 korvisöötu. Pärnu resultatiivseim oli Siim-Markus Post 19 punkti, 3 lauapalli ja 6 korvisööduga. Marko Stojadinovic viskas 17 punkti ja võttis 4 lauapalli ning Lauris Blaus järgnes 12 punkti, 7 lauapalli ja 4 korvisööduga. Eesti-Läti korvpalliliigas peetakse järgmised mängud ära laupäeval, 23. novembril. Rapla Avis võõrustab BK Ventspilsi ning Tallinna Kalev/TLÜ võtab vastu Valmiera. Võõral väljakul on Eesti klubidest heitlemas Rakvere Tarvas ja BC Valga-Valka/Maks&Moorits, kes kohtuvad vastavalt Jurmala ning BK Ogre meeskonnaga. 	Sport	Postimees Sport	0	0
21. november 2019, 22:53	https://maailm.postimees.ee/6832201/leedu-ja-poola-manitsesid-hoiduma-nato-lohestamisest	Postimees	Leedu ja Poola manitsesid hoiduma NATO lõhestamisest	NATO lipp FOTO: GEORGES GOBET / AFP Leedu ja Poola president väljendasid neljapäeval Vilniuses kohtudes veendumust NATO elujõus ja manitsesid hoiduma allianssi lõhestamast. Presidentide avaldus on vastus Prantsuse riigipea Emmanuel Macroni hiljutisele väitele, et NATO on ajusurmas. Leedu president Gitanas Nausėda ütles, et enamik NATO riike ei ole Macroni hinnanguga nõus ning allianssi ei ähvarda ajusurm, kuni see ei juhtu tema liikmesriikidega. «Poola ega Leedu kui NATO organisatsiooni liikmed ei ole kindlasti ajusurmas. Vastupidi, meil on väga kindlad ja ambitsioonikad plaanid tugevdada koostööd ka tulevikus,» ütles ta ajakirjanikele. Poola president Andrzej Duda ütles, et NATO on pärast Venemaa samme Ukrainas hoopis oma vitaalsust tõestanud. «Ma loodan, et ta on jätkuvalt vitaalne ja aktiivne, ning näitab, et on tugevaim julgeoleku- ja koostööplatvorm, mis toob maailmale rahu ja turvalisust,» ütles Duda. President lisas, et NATO elujõudu näitab kasvõi üha suurem USA sõdurite arv Poolas. 	Maailm	BNS	1	0
21. november 2019, 22:30	https://sport.postimees.ee/6832190/rassistlike-solvangute-tottu-enesekontrolli-kaotanud-sahtari-rundaja-sai-karistada	Postimees	Rassistlike solvangute tõttu enesekontrolli kaotanud Šahtari ründaja sai karistada	Taison FOTO: Oleksandr Osipov/REUTERS Rassistlike solvangute ohvriks langenud Donetski Šahtari mängumees Taison sai oma käitumise tõttu ühe mängu pikkuse karistuse. 10. novembril peetud mängus vihastas 31-aastane Taison Kiievi Dünamo jalgpalliklubi fännide peale ning otsustas omavoliliselt mängimise katkestada. Taison võttis palli ja lõi selle kõigest jõust fännide poole. Selle tegevuse eest teenis Taison punase kaardi. Kogu kohtumise vältel olid Dünamo fännid rassistlikult solvanud ja mõnitanud nii Taisonit kui ka tema kaasmaalast Dentinhot. Rassistlikke fänne hoiatati käitumise tõttu mitmel korral. Ukraina jalgpalliliit kinnitas täna, et Taison teenib oma ebasportliku käitumise eest lisaks ühe mängu pikkuse karistuse. Kiievi Dünamo klubi sai aga ligi 20 000 eurot trahvi ning peab hooaja lõpuni pidama kodumängud tühjade tribüünide ees. 	Sport	Postimees Sport	1	5
21. november 2019, 22:23	https://kodustiil.postimees.ee/6831372/joulukaunistustega-varakult-pihta-hakanud-paar-sai-kohalikelt-manitseda	Postimees	Jõulukaunistustega varakult pihta hakanud paar sai kohalikelt manitseda	Pilt on illustratiivne. FOTO: Shutterstock Ameerika Ühendriikide Texase osariigist pärit abielupaar sai varajaste jõulukaunistuste pärast noomida. Nick ja Claudia Simonis otsustasid tänavu jõuluaja ettevalmistustega varakult algust teha, kuna kaheksandat kuud lapseootel Claudia soovis enne uue ilmakodaniku tulekut kohustustega ühele poole saada. Noorpere agarus jäi aga silma sealsele koduomanike ühingule, mille liikmed oma pahameelt tagasi ei hoidnud. Pererahvale heideti ette maja ette paigaldatud lumememme dekoratsiooni. Neljandal novembril ühingult saadud kirjas paluti Simonisitel lumememm enne pühadeperioodi algust majaesiselt eemaldada, vastasel juhul peab kirja saatja seda ise tegema, vahendab housebeautiful.com. Pererahva sõnul polnud kirjas mainitud ühtegi konkreetset kuupäeva, mil oleks paslik jõulukaunistused taas välja panna. Koduomanike ühingule päringu esitanud Simonisite pere pole tänase päevani vastust saanud. Nõutu pererahvas otsustas seepeale asja sinnapaika jätta ning mitte lasta juhtunul oma jõuluootust rikkuda. 	Kodustiil	Kodustiil.ee	0	2
21. november 2019, 22:14	https://lemmik.postimees.ee/6830616/paevakapp-sisisevast-susannast-on-saanud-energiline-ja-manguhimuline-kassitudruk	Postimees	Päevakäpp: sisisevast Susannast on saanud energiline ja mänguhimuline kassitüdruk	Susanna FOTO: MTÜ Kasside Turvakodu Susanna on ilus, uhke ja elegantne kolmevärviline paariaastane kassipreili, kes sattus Turvakodusse peale seda, kui jäi ilma inimesest, kes teda ja tema seltsilisi toiduga varustas. Kassike sai kohe algul hüüdnimeks Väike Susin, sest esimesed nädalad veetis ta vetsupoti taga ja susises iga kord, kui keegi vannituppa sisenes. Nii hirmus ja harjumatu oli see tubane maailm ja inimene. Öösiti siiski käis ümbrusega tutvumas ja magavat inimest nuusutamas. Ühel päeval aga tuli Susin vannitoast välja, istus köögikapi kõrvale maha, haigutas veidi tüdinult ja ütles küsivalt: «Au-au?» (loe: siin hotellis midagi huvitavat ei toimu?). Siinkohal tuleb vahele öelda, et Susin ei ole üldse mitte tavaline kass. Nimelt tema sõnavara on pehmelt öeldes ebakassilik. Esimestel nädalatel öösiti toas ringi luusides käis ta akna peal ja hüüdis seal meeleheitlikult: «auaa, apuaa, auuu!?» Juba siis tundus, et päris kasside keeles Susin ei räägi. Hiljem, kui ta jõudis järeldusele, et toas on ikka turvaline ja keegi temast šašlõkki teha ei kavatse, hakkas ta ka inimesega kõnelema. Peamiselt räägib Susin siis, kui tal on igav ja tahab inimest endaga mängima õhutada: «Au-au, kau-kau? Iih-iih! Jaah-eheh?». Selgus, et algul nii arglik susiseja on tegelikult väga aktiivne ja mänguhimuline kass. Veeretab palle, luurab ja kütib (mängu)hiiri, möllab kassitunnelis, kappab niisama ringi ja ajab taga suletutti ning iseenda saba. Inimesesse suhtub Susin endiselt kerge ettevaatlikkusega ning kuna keegi pole talle kunagi pai teinud, ei oska ta seda oodata-tahta ja päris lähedale ei julge veel inimest lubada. Võimalik, et Susinal on halbu või valusaid mälestusi seoses inimestega, mis ei taha meelest minna. Kuid siiski — iga nädalaga julgeb Susin mängides jälle sammu võrra lähemale tulla, mõnikord isegi oma julgusest ehmatades. Mängimine on võti Susina südamesse. Peale korralikku suletuti tagaajamist viskub Susin keset põrandat pikali, vaatab inimesele rahulolevalt ja sügavalt silma ning on isegi paar korda veidi kohmakalt nurruma hakanud, isegi vist veidi üllatudes, et ta nii teha oskab. Ehk on just sinu elust puudu selline Väike Susin, kellega õhtuti jutustada, mängida ning kelle jaoks olla see hea ja turvaline, päris oma inimene? Väike Susin (loomulikult vaktsineeritud, steriliseeritud ja kiibistatud) ootab! Kirjuta talle aadressile info@kassideturvakodu.ee 	Lemmik	Kelli Põlendik	0	2
21. november 2019, 22:08	https://maailm.postimees.ee/6832182/trump-iraani-internetikatkestuse-eesmark-on-varjata-surma-tragoodiat	Postimees	Trump: Iraani internetikatkestuse eesmärk on varjata surma, tragöödiat	Trump. FOTO: Shawn Thew/ZUMAPRESS.com/Scanpix USA president Donald Trump süüdistas neljapäeval Iraani valitsust internetile ligipääsu sulgemises põhjusel, et Teheran üritas varjata surma ja tragöödiat tänavameeleavaldustel. «Iraan on muutunud niivõrd ebastabiilseks, et režiim pani kogu oma internetisüsteemi seisma, et suursugune iraani rahvas ei saa rääkida riigis toimuvast tohutust vägivallast,» teatas Trump Twitteris. «Nad ei taha mingit läbipaistvust, arvates, et maailm ei saa teada surmast ja tragöödiast, mida Iraani režiim põhjustab.» Iran has become so unstable that the regime has shut down their entire Internet System so that the Great Iranian people cannot talk about the tremendous violence taking place within the country.... 	Maailm	BNS	0	0
21. november 2019, 21:54	https://www.postimees.ee/6832180/mart-helme-ekre-on-jarviku-selja-taga-ning-ei-soovita-tal-tagasi-astuda	Postimees	Mart Helme: EKRE on Järviku selja taga ning ei soovita tal tagasi astuda	Mart Helme. FOTO: Mihkel Maripuu EKRE on jätkuvalt oma ridadesse kuuluva maaeluministri Mart Järviku selja taga ning ei soovita tal kujunenud olukorrast hoolimata tagasi astuda, ütles EKRE esimees ja siseminister Mart Helme. Mart Helme ütles «Esimeses stuudios», et tänane riigikantselei raport on toonud selgemalt esile teatud nüansse, millele ehk ei osatud varem tähelepanu pöörata. «Aga põhimõtteliselt ma ei saa küll öelda, et me oma ministri selja tagant kusagile ära kaoks,» kinnitas Helme. «Mina arvan, et maaeluminister ei astu tagasi.» Helme sõnul on raportis antud pilt kitsam, kui on tegelikkus. Rääkides praegusest koalitsioonist, märkis Helme, et poliitikas ei ole armastust. «Aga me oleme pragmaatikud ja ma ütleksin nii, et isikutevahelised suhted on meil head.» Riigisekretär Taimar Peteropi uurimiskomisjoni raportist selgub, et maaeluminister Mart Järvik ja tema nõunik on püüdnud veterinaar- ja toiduameti järelevalve läbiviimisesse sekkuda, Järvik teadis oma nõuniku huvide konfliktist juba maikuus ning osa ministri väiteid PRIA-le volituse andmata jätmise kohta on vastuolus komisjonile esitatud infoga. 	Postimees	Sven Randlaid	33	411
21. november 2019, 21:48	https://sport.postimees.ee/6832174/kehra-alistas-uliponevas-kohtumises-viljandi	Postimees	Kehra alistas ülipõnevas kohtumises Viljandi	HC Kehra käsipalliklubi. FOTO: Helin Potter / Arhiiv Meeste meistriliiga kuues voor lõppes neljapäeval vägagi põnevaks ja tasavägiseks osutunud kohtumisega, kus HC Kehra/Horizon Pulp&Paper võitles kodusaalis välja 26:23 (13:13) võidu Viljandi HC üle. Meistrivõistluste avavoorus septembris oli Viljandi kehralastest tulemusega 27:25 üle, kuid enne neljapäevast mängu Kehras oli mulkidel erinevate sarjade peale selja taga kaheksamänguline kaotusteseeria, Kehra aga oli maitsnud võidurõõmu üheksas järjestikuses kohtumises. Mängu esimesed hetked möödusid ukrainlaste tegutsemise tähe all – Volodimir Maslak viis külalised juhtima ning Vladislav Naumenko viskas karistusviske latti. Vaid üheksa terve mängijaga Kehrasse sõitnud Viljandi alustas aga tervikuna hästi ning läks seitsmendal minutil Aleksander Pertelsoni värava järel 4:1 ette. Edu hoiti ning isegi kasvatati, kui hiilgavaid tõrjeid tegi puurivaht Peeter Parik ning rünnakul oli pidurdamatus hoos Maslak. Viimase tabavast viskest tuli 18. minutil 8:4. Kehra ründemäng muutus kiiremaks ja kohe ka resultatiivsemaks, sest neli minutit hiljem viigistas Naumenko seisu. Võõrustajad kannatasid suhteliselt hästi ära neli minutit vähemuses mängimist, ent Andrei Hapali ja Pertelsoni väravate abil sai Viljandi ikka 11:9 juhtima. Viimase poolajaminuti alates juhiti veel 13:11, kuid Uvis Strazdinši täpne karistusvise ja väravavaht Viktor Nikolajevi sireeniga üle välja tühja puuri saadetud pall saatsid meeskonnad riietusruumi seisul 13:13. Vaheajal räägitu mõjus paremini Kehrale – Strazdinši ja Naumenko väravad viisid 11-kordse Eesti meistri esmakordselt juhtima, 15:13. Pertelson vähendas vahe minimaalseks ja siis jäid Kehra publikul väravad kuue minuti jooksul nägemata. Kaitse toimis mõlemal tiimil, erilises hoos olid väravavahid Parik ning Nikolajev ja viimast asendanud Mikk Aasmaa. Võttis aega, aga mulgid jõudsid uuesti viigini ja läksid Mikk Variku tabamuse järel ettegi. 43. minutil kaotasid kehralased oma senise resultatiivseima mängija Strazdinši, kes karistusviskega Parikut pähe tabas ning eemaldati. Lisaks lahkus mängust longates Dmõtro Jankovski, keda aga asendas edukalt David Mamporia. Viljandi sai läbi Maslaki ja Pertelsoni 51. minutil 22:20 juhtima, ent noored kehralased võtsid vastutuse ning pöörasid mängu kodumeeskonna kasuks. Mamporia, Sergio-Silver Kreegimaa ja uuesti Mamporia väravate järel juhiti 23:22 ning Janar Mägi kasvatas veelgi edu, mida käest ei antud. Ülipõneva kohtumise võitis Kehra 26:23. Mägi viskas seitse, Strazdinš viis ning Mamporia ja Naumenko neli väravat. Viljandi poolel lisas Maslak avapoolaja seitsmele tabamusele teisel pooltunnil vaid kaks, kuid oli mängu resultatiivseim üheksa väravaga. Pertelsoni arvele jäi viis tabamust. 	Sport	Postimees Sport	0	0
21. november 2019, 21:42	https://maailm.postimees.ee/6832178/iisraeli-peaminister-nimetas-suudistusi-voimuhaaramiskatseks	Postimees	Iisraeli peaminister nimetas süüdistusi võimuhaaramiskatseks	Iisraeli peaminister Benjamin Netanyahu nimetas neljapäeval tema vastu esitatud süüdistusi võimuhaaramiskatseks. FOTO: GALI TIBBON/AFP Iisraeli peaminister Benjamin Netanyahu nimetas neljapäeval tema vastu esitatud süüdistusi võimuhaaramiskatseks. «Käimas on riigipöördekatse peaministri vastu,» ütles Netanyahu. Iisraeli peaprokurör esitas neljapäeval peaminister Netanyahule mitu korruptsioonisüüdistust, seal hulgas altkäemaksus ja pettuses. Peaprokurör Avichai Mandelblit otsustas kolmeaastase juurdluse tulemusena esitada Netanyahule süüdistuse altkäemaksu saamises, pettuses ja usalduse kuritarvitamises. Parempoolse Likudi erakonna liider Netanyahu on olnud võimul alates 2009. aastast. Tänavu aprillis ja septembris peetud parlamendivalimised lõppesid aga patiseisuga, mistõttu ei ole Netanyahu ega tema tsentristist vastane Benny Gantz suutnud uut valitsust moodustada. 	Maailm	BNS	0	0
21. november 2019, 21:34	https://www.postimees.ee/6832172/jarvik-parast-raportiga-tutvumist-ma-ei-kavatse-tagasi-astuda	Postimees	Järvik pärast raportiga tutvumist: ma ei kavatse tagasi astuda	Maaeluminister Mart Järvik. FOTO: Tairo Lutter Maaeluminister Mart Järvik ütles «Aktuaalsele kaamerale» pärast riigikantselei aruandega tutvumist, et ta ei ole midagi valesti teinud ning ei näe põhjust tagasiastumiseks. «Ma lugesin kiirelt selle aruande läbi. Mina ei leidnud, vähemalt kiirel lugemisel, kordagi sõna «valetanud» seest,» vahendab ERR-i uudisteportaal. Küsimusele, kas ta on avalikkust eksitanud ja kavatseb ametist taanduda, vastas Järvik, et «kindlasti mitte». Maaeluministeeriumi valitsemisalas toimunut uurinud komisjon jõudis järeldusele, et maaeluminister Mart Järvik ja tema nõunik Urmas Arumäe püüdsid veterinaar- ja toiduameti (VTA) järelevalve läbiviimisesse sekkuda, millega on ületanud oma pädevust. Raportist selgub, et Järvik asjaolust, et tema õigusnõunik Urmas Arumäe oli ühe maaeluministeeriumi allasutuse PRIA-ga kohtuvaidlust pidava ettevõtte esindajaga seotud, teadis minister Järvik juba 22. maist. «Selle kohta on minister ise riigikogus öelnud, et ei näinud probleemi,» vahendas Peterkop ministri hinnangut võimalikule huvide konfliktile. 	Postimees	Sven Randlaid	9	408
21. november 2019, 21:27	https://tervis.postimees.ee/6831896/unehaire-voib-olla-tosise-ajuhaiguse-sumptom-kui-ka-pohjus	Postimees	Unehäire võib olla tõsise ajuhaiguse sümptom kui ka põhjus	Unehäire võib märku anda haigusest. FOTO: Viktor Cap/PantherMedia / Viktor Cap Une-ärkvelolekurütmi häirumine ja une killustumine võivad olla tõsise haiguse varaseks sümptomiks, kirjutab Ida-Viru Keskhaigla neuroloogia vanemarst Katrin Põld. Uni ja ärkvelolek on närvisüsteemi ja kogu organismi erinevad olekud, mida reguleerivad erinevad ajuosad ja virgatsained. Ärkvelolekut vahendavad hüpotalamuse peptiidi oreksiini ehk hüpokretiini toimete kaudu peamiselt eesaju ning ajutüve struktuurid. Und algatavad gamma-aminovõihappe ehk GABA-ergilised hüpotalamuse närvirakud. Uni jaguneb mitte-REM (eristatakse omakorda pindmist ja sügavat mitte-REM und) ning REM-uneks vastavalt kiirete silmaliigutuste puudumisele või esinemisele. REM unefaasiga kaasnevad unenäod. On tõendeid, et lisaks õpitud infot kinnistavale ja üldisele taastavale funktsioonile reguleerib une ja ärkveloleku korrapärane vaheldumine ka ainevahetust ning immuunsüsteemi, vahendab Med24. Normipärast vananemist iseloomustavad muutused une arhitektuuris ja efektiivsuses ehk kvaliteedis. Uneefektiivsus langeb pärast 60. eluaastat keskmiselt kolm protsenti aastakümne kohta, samas kui muudatused unearhitektuuris leiavad aset järkjärguliselt ning hakkavad ilmnema juba noores täiskasvanueas. Täpsemalt väheneb vananedes sügava une ja REM-une osakaal ning sagenevad uneaegsed ärkamised, mis killustavad und. Unekvaliteedi halvenemine vanemas eas, mis võib avalduda erinevate unekaebustena, on ootuspärane ja füsioloogiline protsess. Päevane liigunisus ei ole aga vananemisele omane kaasnäht. Vanus on nii kognitiivsete funktsioonide languse kui ka meeleoluhäirete riskitegur. Depressioon on kerge kognitiivse häire ja varase dementsuse oluliseks diferentsiaaldiagnoosiks. Praktikas esineb depressiooni sageli dementsuse algstaadiumis. On mõnevõrra üllatav, et depressioonipuhune unestruktuuri häirumine eakatel võib olla sügavam kui dementsuse puhul. Seega võib eakal patsiendil, kellel esinevad depressiooni, kognitiivsete võimete languse ja unehäirete sümptomid, olla õigustatud esmalt meeleoluhäire käsitlus. Unehäire kui neurodegeneratiivse haiguse sümptom Unestruktuuri ja une-ärkvelolekurütmi häired on tavapäraseks varaseks neurodegeneratiivsete haiguste nagu Alzheimeri, Parkinsoni, Huntingtoni tõve, multisüsteemne atroofia, dementsus Lewy kehakestega sümptomiks. Uuringud näitavad, et nende haiguste puhul on unehäirete aluseks und ja ärkvelolekut ning ööpäevarütmi juhtivate ajuosade degeneratsioon . Oluliselt vähem on teada selle kohta, kas ja kuidas unehäired ja ööpäevarütmi häirumine panustavad aju kahjustumise mehhanismidesse. Alzheimeri tõbi on sagedasim dementsust põhjustav neurodegeneratiivne haigus. Progresseeruva haigusena põhjustab Alzheimeri tõbi järkjärgulist mälu, igapäevaste oskuste, visuaalruumiliste võimete jm kadu. Unehäireid, eeskätt sagedasi öiseid ärkamisi ja ööpäevarütmi häirumist peetakse tänapäeval Alzheimeri tõve põhisümptomeiks. Need võivad avalduda Alzheimeri tõve varases faasis ning edaspidi korreleeruvad dementsuse raskusastmega. Kuni 82 protsendil Alzheimeri tõvega patsientidest on sagedasi öiseid ärkamisi ning 34 protsenti patsientidest ärkab öösel veendumusega, et on päev. Iseloomulik on ka nn päikeseloojangufenomen, mis tähendab segasuse ja agiteerituse süvenemist õhtupoolikul. Unerežiimi sügav häirumine, nagu ka pikem voodis veedetud aeg ennustab AT puhul negatiivset üldist prognoosi. Ka liigutushäiretega kulgevatele neurodegeneratiivsete haiguste, näiteks Parkinsoni ja Huntingtoni tõve kliinilises pildis on unehäired iseloomulikud. Parkinsoni tõve korral esineb unehäireid kuni 90 protsendil patsientidest. Sagedasemateks unehäireteks on REM-une aegne käitumishäire, päevane liigunisus (uneatakid) ja une fragmenteerumine. REM-une aegne käitumishäire on oma olemuselt parasomnia ehk uneaegne käitumine, mis võib avalduda aastaid enne Parkinsoni tõve motoorseid sümptomeid. Sellele viitavad äreva või vägivaldse sisuga unenäod, mida võivad patsiendid ka une ajal välja elada, ning end või voodikaaslast vigastada. Epidemioloogilised uuringud viitavad, et ööpäevarütmide amplituudi langus võib suurendada kognitiivsete funktsioonide langust järgmise viie aasta jooksul. Vananemisega kaasnevad muutused unestruktuuris peegeldavad füsioloogilisi protsesse. Neurodegeneratiivsete haigustega kaasneva une-ärkvelolekurütmi düsregulatsioon ja une fragmenteerumine võivad olla närvihaiguse varaseks sümptomiks. Neurodegeneratsiooni võimendavaiks tegureiks võivad olla samas nii primaarsed unehäired kui ka uinutid. Obstruktiivne uneapnoe on levinud unehäire, mille all kannatab kuni 19 protsenti mehi ja kuni 15 protsenti naisi. Obstruktsiooni ehk ülemiste hingamisteede osalise või täieliku sulgumiste tõttu põhjustab uneapnoe öiseid hüpoksiaepisoode ning respiratoorsete sündmustega seotud öiseid ärkamisi. Nendest teguritest tingitud une häirumine ja päevane väsimus pärsivad kognitiivset võimekust ja tähelepanu võrreldavalt unepuudusega. Pikaajaline ravimata uneapnoe võib põhjustada mälufunktsioonis oluliste ajustruktuuride, sealhulgas hipokampuse mahu vähenemist. Osaliselt on need muutused positiivrõhuraviga pöörduvad. Samuti on leitud, et keskealistel unetuse all kannatavatel inimestel vanuses 50–65, kes kasutavad pikatoimelisi uinuteid suurtes annustes, kahekordistub dementsuserisk. 	Tervis	Med24	0	40
21. november 2019, 21:21	https://sport.postimees.ee/6831965/aivar-kuusmaa-votab-andres-sobralt-teatepulga-ule-ja-asub-juhendama-kadrina-karusid	Postimees	Aivar Kuusmaa võtab Andres Sõbralt teatepulga üle ja asub juhendama Kadrina Karusid	Kadrina Karude uus peatreener Aivar Kuusmaa. FOTO: Ain Liiva / Virumaa Teataja Kadrina Karusid juhendanud korvpallitreener Andres Sõber pani selle nädala alguses ameti maha, põhjendades taandumist liiga suure koormusega. Uus peatreener on leitud: Lääne-Virumaa korvpallimeeskonda asub juhendama Aivar Kuusmaa. «Pean vaatama, kui palju mu teised tegemised lasevad siin käia, aga esimene kokkulepe on jõuludeni ja seejärel vaatame edasi. Ise arvan, et küllap saan sättida nii, et teen kuni hooaja lõpuni,» rääkis Kuusmaa intervjuus Virumaa Teatajale. Kuusmaa sõnul pole korvpallis vaja enda realiseerimiseks ilmtingimata motivatsiooni otsida. «Kui korvpalliringkondades tullakse küsima, kas aidata saab, siis olen inimene, kes aeg-ajalt ei oska ära öelda,» kõneles Karude värske loots. «Pean ütlema, et esiliiga on minu jaoks natukene tume maa, sest ma ei ole seda niimoodi jälginud. Tean, et esiliiga on läinud natukene professionaalsemaks.» Kadrina Karud tulid möödunud hooajal Sõbra juhendamisel Eesti teise liiga korvpalli meistrivõistluste võitjaks ja lunastasid koha aste kõrgemal ehk esiliigas. Õnnestunud hooajale pandi punkt Lääne-Virumaa Kossuliiga meistrivõistluste kuldmedaliga. Kadrina Karud on tänavusel hooajal saanud Eesti meeste esiliiga meistrivõistlustel kuus järjestikust kaotust. Kuusmaa debüteerib Karude peatreenerina reede õhtul Kadrinas, kus kohalik meeskond võõrustab KK Viimsi/Notot. Loe refereeritud artiklit Virumaa Teatajast. 	Sport	Toimetas Kris Ilves	0	49
21. november 2019, 21:09	https://www.postimees.ee/6832166/kaitseliidu-tallinna-malev-ostab-konteinerlinnaku	Postimees	Kaitseliidu Tallinna malev ostab konteinerlinnaku	Kaitseliitlane õppusel. FOTO: Mihkel Maripuu Kaitseliidu Tallinna malev on välja kuulutanud riigihanke konteinerlinnaku ostmiseks. Kaitseliidu pressiesindaja sõnul võõrandas Tallinna malev Uus-Tatari 25a asuva hoone, kuna selle püsikulud olid suured ning lisaks oli pidev puudus parklakohtadest. Hoonet kasutavad Tallinna maleva nais- ja noorteorganisatsioonid, orkester, lisaks asuvad seal kolme Tallinna maleva allüksuse kodud. Konteinerlinnaku kavatseb malev üles Nõmmel Plangu tänaval asuvale kinnistule ning kolida sinna Uus-Tatari 25a hoonet kasutavad struktuuriüksused. Pressiesindaja sõnul on pärast kolimist enamus maleva üksusi koos, samuti on hõlpsamini tagatud logistika, parkimine ja ka väljaõppetingimused. Konteinerlinnakusse on pressiesindaja sõnul aga üksused kavas kolida seetõttu, et lähiajal pole Kaitseliidule raha selliseks kinnisvarainvesteeringuks ette nähtud. 	Postimees	BNS	0	0
21. november 2019, 21:07	https://sport.postimees.ee/6831524/tiitlikaitsja-saaremaa-alistas-karikasarja-poolfinaali-avakohtumises-tallinna-selveri	Postimees	Tiitlikaitsja Saaremaa alistas karikasarja poolfinaali avakohtumises Tallinna Selveri	Aadu Luukase karikavõistlustel esimene poolfinaalmängus alistas tiitlikaitsja Saaremaa Võrkpalliklubi 3:1 Tallinna Selveri. Veerandfinaalis oli Saaremaa kahel korral parem esiliigaklubist Tallinna Ülikoolist, Selver alistas samuti esiliigasse kuuluva Eesti Maaülikooli meeskonna. Nii kohtusid Selver ja Saaremaa poolfinaalis. Esimesed kaks geimi kuulusid Saaremaale, avageim võideti numbritega 25:23 ning teine geim 25:21. Kolmandas geimis suutis Selver aga oma paremuse maksma panna ning geimi 25:22 võita. Neljandas geimis võttis Saaremaa kohe alguses taas juhtohjad enda kätte ning juhtis geimi keskel ka viie punktiga. Selver suutis vahet küll vähendada, kuid lõplikult järele siiski Saaremaale ei jõutudki. Neljanda geimi võitis Saaremaa 25:20 ja nii kogu mängu 3:1. Poolfinaali kordusmäng peetakse 27. novembril kell 19 Audentese spordihoones. Võitjaks osutub kaks võitu saanud võistkond või juhul kui mõlemal võistkonnal on üks võit ja üks kaotus, siis mängu eest antavate suurema punktide arvuga võistkond. Mängu eest antavate punktide võrdsuse korral mängitakse kuldne geim. Enne mängu: Võrkpalli meistriliiga viimases omavahelises kohtumises jäi oktoobri keskel 3:2 peale Saaremaa. Saaremaa meeskonna peatreener Urmas Tali rääkis karikavõistluste avamängu eel, et sellest ajast on mõlema meeskonna mäng palju muutunud. «Mõlemad meeskonnad on vahepeal paremaks muutunud ja usun, et saab näha võitluslikku võrkpalli. Meie eesmärk on edasi pääseda, kuidas, pole oluline. Et tegu on poolfinaaliga ja mängus on finaalikoht, on teravust ja ärevust rohkem,» kommenteeris Tali. «Kui Selveri ründajatel Karli Allikul, Oliver Oraval ja Matej Šmidlil on hea päev, on nad väga ohtlikud,» lisas juhendaja. Teises poolfinaalis kohtuvad Pärnu Võrkpalliklubist kahel korral jagu saanud Bigbank Tartu ja TalTech, kes alistas kahel korral esiliigaklubi EstNor/Kiili. Karikavõistluste finaal toimub nii naistele kui ka meestele 29. detsembril Saku Suurhallis. 	Sport	Postimees Sport	0	0
21. november 2019, 21:01	https://elu24.postimees.ee/6832152/amazonases-eksootilist-hoimu-kulastanud-kertu-jukkum-nii-palju-paljaid-mehi-ei-ole-ma-kunagi-nainud	Postimees	Amazonases eksootilist hõimu külastanud Kertu Jukkum: nii palju paljaid mehi ei ole ma kunagi näinud	Kanal 2 uudistesaade «Reporter» avaldas eile seninägemata kaadrid Kertu Jukkumi matkast Amazonase džunglisse, kus elab muu maailmaga minimaalselt kokku puutuv Huaorani hõim. Amasonase džunglis elavatest metsikutest hõimudest on Huaorani rahvas üks vähestest, kel on tekkinud mingigi side tsivilisatsiooniga. Näiteks käiakse kord mitme kuu jooksul linnas poes. On tähelepanuväärne, et vanem põlvkond ei kanna riideid. Naistel on vöö strateegilise kõhualuse kaitseks, meestel on meheau aga hoopis vöö vahele tõmmatud. «Ma olen siin näinud väga palju paljaid mehi. Rohkem, kui kogu oma elu jooksul kokku,» rääkis Kertu vahetult pärast hõimuga kohtumist. Huaorani hõim õpetas Eesti ränduritele, kuidas puulehtedest kott meisterdada ning hiljem tutvustasid nad külalistele ka kohalikku kultuuriprogrammi. Vaata videost, mille põnevaga hõimurahvas Amazonase džunglis veel tegeleb! Kertu kirjutas pöörasest reisist raamatu «Unistuste seiklus Ladina-Ameerikas» , mille esitlus oli kolmapäeval Solarise Apollos. Vaata pilte üritusest SIIT! 	Elu24	Elu24.ee	0	10
21. november 2019, 20:40	https://sport.postimees.ee/6832153/tottenhami-peatreener-mourinho-uritan-varasemalt-tehtud-vigu-valtida	Postimees	Tottenhami peatreener Mourinho: üritan varasemalt tehtud vigu vältida	Jose Mourinho FOTO: Martin Rickett/PA Wire/PA Images Sel nädalal Inglismaa jalgpalliklubide tippseltskonda kuuluva Tottenhami peatreeneriks saanud Jose Mourinho lubab varasemalt tehtud vigu vältida. Eelmisel viiel hooajal oli Tottenhami peatreeneriks Mauricio Pochettino, kes sel nädalal vallandati, kuna klubi juhtkonna arust ei olnud näidatud tulemused piisavalt head. Teda asendab eelmisel aastal Manchester Unitedist vallandatud Jose Mourinho. «Ma mõistan, et olen varasemalt treeneriametis teinud vigu. Nüüd olen nendest õppinud ja enam ma samu vigu ei korda. Ma olen piisavalt tagasihoidlik, et suudaksin oma karjääri ise objektiivselt hinnata,» vahendab BBC Mourinho lauseid. «Ma ei mõtle analüüsimise mõttes mitte lihtsalt viimaseid aastaid vaid kogu oma karjääri. Kuidas ma üldse jõudsin nii kaugele, oma arengut, probleeme ja lahendusi. Ma ei saa oma käekäigus kedagi teisi süüdistada,» rääkis Mourinho. «Mõned asjad siiski ei muutu. Kui meeskond kaotab ei ole ma rõõmus. Üritan mängijaid mõjutada sarnasel viisil, sa ei saa olla õnnelik kaotuste üle. Nii on väga keeruline olla võitja, kui rõõmustad kaotuste üle,» lausus Mourinho. Tottenhamis erinevalt Unitediga portugallane suuri muudatusi mängijate osas ei plaani: «Praegune koosseis on minu jaoks parim kingitus, ma ei vaja uusi mängijaid, olen rahul nendega, kes mul olemas on.» Mourinho ametiaeg Manchester Unitedis lõppes eelmise aasta detsembris, kui United oli poole hooajaga jäänud liigaliidrist Liverpoolist maha juba 19 punktiga. Lisaks oli Mourinhol Unitedis probleeme mängijatega läbisaamisel. 	Sport	Postimees Sport	0	9
21. november 2019, 20:37	https://www.postimees.ee/6832151/maardus-poleb-kahekorruseline-laohoone	Postimees	Maardus põleb kahekorruseline laohoone Täiendatud kell 22.13. Lisatud operatiivkorrapidaja kommentaar.	Täna kella kaheksa paiku teatati häirekeskusele, et Maardus põleb kahekorruseline laohoone. Kannatada sai üks inimene, päästeameti pressiesindaja sõnul rohkem inimesi laohoones pole. Päästjad alustasid kohe kustutustöödega ning lähedal asuvate hoonete kaitsmisega. Päästeamet andis kõrgeima ohutaseme. Politsei sulges liikluse Vana-Narva maantee 7 juures. Maardus Vana-Narva maanteel põleb laohoone, sündmuskoha juures liiklus suletud, soovitame vältida Vana-Narva maanteel liiklemist. Liiklus Vana-Narva maanteel on sõiduks taas avatud. Päästemeeskonnad tegelevad viimaste tulekollete otsimise ja kustutamisega. Operatiivkorrapidaja ütles, et esimene päästjate brigaad, kes kohale jõudis, nägi lahtist leeki. «Suhteliselt kiiresti ja õnnelikult saime tulekahjule piiri,» lisas ta. «Siin hoones tegeleti kas autode restaureerimise või remondiga. Hospitaliseeriti üks kannatanu, kes oli seotud hoonega.» Kuula täpsemalt videost. Kella 22.30 paiku olid ka väikesed tulekolded kustutatud. 	Postimees	Loora-Elisabet Lomp	0	28
21. november 2019, 20:17	https://sobranna.postimees.ee/6831722/astroloog-pavel-globa-toi-valja-tahemargid-kelle-jaoks-detsember-toob-oitsengu	Postimees	Astroloog Pavel Globa tõi välja tähemärgid, kelle jaoks detsember toob õitsengu	Astroloog Pavel Globa FOTO: Filippov Alexei/ITAR-TASS/Scanpix Tunnustatud Venemaa astroloog Pavel Globa toob välja tähemärgid, kes võivad detsembrikuule rõõmsal meelel ja rahuliku südamega vastu minna. Loe edasi, et teada saada, kas ka sina oled õnnelike seas! 	Sõbranna	Dagmar Lamp	0	10
21. november 2019, 20:09	https://tervis.postimees.ee/6831839/miks-ei-tohiks-kunagi-stressi-alkoholiga-maandada	Postimees	Miks ei tohiks kunagi stressi alkoholiga maandada?	Alkohol võimendab mitmeid depressiooni sümptomeid. FOTO: Shutterstock Alkoholi tarbitakse sageli lootuses, et see aitab maandada stressi ja pingeid, kuid teadlased hoiatavad, et alkohol kujutab endast tõsist ohtu stressis inimese vaimsele tervisele. Üks suurimaid alkoholiga seotud eksiarvamusi on see, et paar klaasi veini või õlu aitab inimesel rahuneda ja parandab meeleolu. Tegelikult on alkoholil vastupidine toime – see suurendab mitme vaimse häire – ennekõike depressiooni – riski. Alkohol mõjutab aju tegevust ning seda, kuidas inimene maailma ja ennast tajub. Uuringud on näidanud, et regulaarselt alkoholi tarbivatel inimestel on suurema tõenäosusega madal enesehinnang ja negatiivne nägemus maailmast. Kui inimene pöördub igapäevaste pingete ja muremõtetega toime tulemiseks alkoholi poole, suureneb tõenäosus, et nendest mõtetest ja stressist kujuneb depressioon. Mitmest uuringust on selgunud, et ligi 50 protsendil alkoholiga liialdavatest inimestest tekivad depressiooni sümptomid. Alkohol vähendab ajus serotoniini – meeleolu reguleeriv neurotransmitter – taset ning võib põhjustada tõsiseid meeleoluhäireid. Lisaks on teadlased kindlaks teinud, et alkohol ja mitmed teised sõltuvust tekitavad ained võivad aktiveerida geeni, mis aktiivsena suurendab depressiooni ja mitme teise vaimse häire riski. Eriti ohtlik on alkohol neile, kellel juba on välja kujunenud depressioon, sest ka väga vähesel kogusel on negatiivne mõju. Alkohol võimendab pea kõiki depressiooni sümptomeid – alkoholi tarbimise toimel esineb inimestel rohkem enesetapumõtteid, väärtusetuse tunnet, rahutust, lootusetust, mälu probleeme, keskendumisraskuseid, energiapuudust ja unehäireid. Antidepressante võtvad inimesed ei tohiks alkoholi tarbida, sest alkohol reageerib ravimitega ning mõjutab nende toimet. 	Tervis	Lilian Laanepere	0	59
21. november 2019, 20:03	https://kinoportaal.postimees.ee/6832014/romantika-kuubis-jane-austeni-voluv-noor-kosjamoor-emma-keerutab-taas-kinoekraanil-suhteintriige	Postimees	Romantika kuubis: Jane Austeni võluv noor kosjamoor «Emma» keerutab taas kinoekraanil suhteintriige	«Emma» FOTO: IMDB Tuleva aasta veebruaris jõuab kinoekraanidele Jane Austeni romaanil põhinev võluv draamakomöödia «Emma» (Emma). Peaosalist kehastab eksootilist päritolu 23-aastane ameeriklanna Anya Josephine Marie Taylor-Joy, kes on ema poolt Aafrika, Hispaania ja Briti päritolu ning kelle isa juured ulatuvad Šotimaale ning Argentiinasse. Ebatavaliselt suurte silmadega noort näitlejat teame M. Night Shyamalani filmidest «Lõhestunud» ja «Klaas», seriaalist «Peaky Blinders» ning näiteks ka iiri muusiku Hozieri muusikavideost «Dinner & Diatribes».   Jane Austeni 1815. aasta samanimelisel romaanil põhinev humoorikas romantiline kostüümidraama räägib jõukast kaunitarist Emma Woodhouse'ist, kellele meeldib kosjamoori mängida, ilma et tal endal oleks kosilase valimisel kiiret või selleks isegi vajadust, kuna neiul rahast puudust tunda ei tule. Lahti lähevad siiru-viirulised armuintriigid, mille tulemusena ka Emma enda elu romantilises plaanis üpris keerukaks muutub. Romaani põhjal on vändatud palju ekraaniversioone, millest ühes tuntumas kehastab Emmat tuntud inglise roosinupp Gwyneth Paltrow ise.   Vaata uue «Emma» värsket treilerit:   	Kinoportaal	Apollo Kinoportaal	0	0
21. november 2019, 19:50	https://sport.postimees.ee/6832116/tootuks-jaanud-lappi-citroeni-lahkumine-oli-sokk-m-sport-on-mu-ainus-voimalus	Postimees	Töötuks jäänud Lappi: Citroeni lahkumine oli šokk, M-Sport on mu ainus võimalus	Esapekka Lappi FOTO: Citroen Racing/McKlein Citroeni lahkumisega MM-sarjast ootamatult tööta jäänud soomlane Esapekka Lappi oli uudist kuuldes šokeeritud, kuid nüüd loodab ta siiski saada sõitma M-Sporti. «Alguses lugesin lihtsalt kuulujutte meeskonna lahkumisest aga eeldasin, et need on pigem seotud sellega, et Oiger' oli meeskonnast lahkumas. Üritasin varem infot saada meeskonna pealikult Pierre Budarilt, aga ta ei öelnud mulle midagi,» rääkis Lappi autospordile. «Sain ühel hetkel aru, et midagi on valesti. Uudis oli minu jaoks päris šokeeriv. Usun, et uueks hooajaks olemsime teinud päris hea edasimineku, uus aero töötas hästi, see oleks meid kiiretel rallidel aidanud. Lisaks oli meil tulemas ka uus mootor ja uuendused diferentsiaalide osas,» lausus Lappi. «Nüüd on minu ainsaks võimalikuks variandiks M-Sport. See on päris keeruline olukord. Kui seal jääb mõni koht üle, siis kandidaate on palju. Hooaja lõpus tagasi vaadates polnud ma just kõige kiirem sõitja, aga sellegi poolest võitleme edasi ja üritame oma kohta säilitada,» lausus Lappi. 	Sport	Postimees Sport	0	40
21. november 2019, 19:46	https://www.postimees.ee/6832121/galerii-ohuvagi-tahistas-aastapaeva-lendurite-malestusmargi-puhitsemisega	Postimees	Galerii: õhuvägi tähistas aastapäeva lendurite mälestusmärgi pühitsemisega	Õhuvägi tähistas oma 101. sünnipäeva mälestuspalvuse ja lendurite mälestusmärgi pühitsemisega kaitseväe kalmistul. «Need inimesed, kes siin puhkavad, nende eakaaslased ja sajad inimesed teistes puhkepaikades on külvanud seemned, mille vilju me täna lõikame,» ütles õhuväe ülem kolonel Rauno Sirk. «Kõige magusamateks viljadeks on oma riik ja vabadus ning seda sümboliseerib ka lendurite mälestusmärk,» lisas Sirk. Kolonel Sirk tegi tseremoonial ettepaneku algatada uus traditsioon tähistamaks õhuväe aastapäeva. «Igal järgneval õhuväe aastapäeval võiksime tulla siia lendurite mälestusmärgi juurde, süüdata küünlad ja mälestada sellega kõiki meie seast lahkunuid, olenemata auastmest, ametikohast või erialast.» Mälestusmärk on pühendatud aastatel 1920–1944 langenud ja kaitseväe kalmistule maetud Eesti lenduritele. Mälestusmärk kujutab sammast ja lennuki propellerit, sarnased märgid asusid varem kalmistule maetud lendurite haudadel, kuid hävisid Nõukogude perioodil. Lisaks õhuväelastele osales tseremoonial sõjamuuseumi direktor Hellar Lill ja üks kahest elusolevast õhuväe veteranist Arvo Salumäe. Mälestusmärgi pühitses õhuväe kaplan kapten Jana Laaneser. Lendurite mälestusmärk valmis 2017. aasta võidupühaks. Mälestusmärgi autoriteks on arhitekt Tiina Linna, skulptor Rene Reinumäe, konsultant Mare Mikof ja vundamendi konstruktor Silvi Ränd. 21. novembril 1918 andis insenerväe polgu ülem Voldemar Viktor Riiberg välja käskkirja, mille alusel loodi lennu poolrood. Sama aasta detsembris nimetati poolrood ümber lennurooduks ning selles teenis neli lendurit, üks lendur-vaatleja ja mõned aviomotoristid. Vabadussõja lõpuks oli iseseisvaks lennuväeks saanud väeliigis juba nelikümmend lennukit ja 476 meest. Eesti õhuvägi kontrollib riigi õhuruumi ning tagab strateegiliste objektide õhukaitse. Õhuväe prioriteet on õhuseire ja vastuvõtva riigi toetuse osutamine. Õhuvägi vastutab kõigi õhuoperatsioonide eest Eestis. 	Postimees	Postimees	0	0
21. november 2019, 19:44	https://maailm.postimees.ee/6832126/ei-hooli-ukrainast-s-i-usa-kiievi-saatkonna-ametnik-kuulis-pealt-trumpi-vestlust-uurimistest	Postimees	«Ei hooli Ukrainast s*****i»: USA Kiievi saatkonna ametnik kuulis pealt Trumpi vestlust uurimistest Täiendatud Sondlandi vastusega	David Holmes Esindajatekoja luurekomitees aru andmas. FOTO: Michael Brochstein / ZUMAPRESS.com / Scanpix USA suursaatkonnas Kiievis töötav David Holmes ütles, et kuulis pealt USA Euroopa Liidu suursaadiku Gordon Sondlandi ja USA presidendi Donald Trumpi telefonivestlust, kus nad arutasid Ukrainalt soovitud uurimisi. Holmes kirjeldas 26. juulil ühe Kiievi restorani välisterrassil toimunud lõunat, kus laual oli pudel veini ning osalised arutasid Sondlandi hotelliäri turundusstrateegiat. Seejärel ütles Sondland, et helistab oma mobiililt Trumpile ja annab talle ülevaate viimastest arengutest. Holmesi sõnul oli vestlus vali ja meeldejääv. Üks hetk kuulis Holmes enda sõnul, kuidas Sondland ütles Trumpile, et Ukraina president Volodõmõr Zelenskõi «armastab su p****t». «Siis kuulsin president Trumpi küsimas: «Seega ta teeb uurimise ära?» Suursaadik Sondland vastas: «Ta teeb selle ära.» Holmesi järgi olevat Sondland siis Trumpile öelnud, et Zelenskõi teeb «kõike, mis sa temalt küsid». Telefonikõne järel küsis Holmes Sondlandilt, kas on tõsi, et Trump «ei hooli Ukrainast sittagi». Sondland vastas, et tõepoolest nii on. «Tõin välja, et Ukrainas toimuvad suured asjad, näiteks sõda Venemaaga, ja suursaadik Sondland vastas, et ta pidas silmas «suuri asju», mis on kasuks presidendile, näiteks Bideni uurimine, mida ajas taga härra Giuliani,» lausus Holmes. Ta pidas silmas Trumpi ihuadvokaati Rudy Giulianit, kes üritas saada Ukrainat uurima USA kunagise asepresidendi Joe Bideni ja tema poja Hunteri tegemisi Ukrainas. Holmesi ülevaade vestlusest on suuresti sama mis Sondlandi enda versioon, kuigi Sondland ütles kolmapäeval vande all tunnistusi andes, et ta ei mäleta Bideni arutamist Trumpiga. Trump teatas Holmesi tunnistuse ajal, et ta ise pole kunagi suutnud kuulata kõrvalt kellegi telefonikõnet. «Olen isegi üritanud, kuid edutult.» Holmes andis neljapäeval ütlusi esindajatekoja uurimise raames, mis üritab välja selgitada, kas Trump hoidis kinni Ukrainale mõeldud sõjalist abi, et saada Kiiev Bideneid uurima. 	Maailm	AP/AFP/BNS	4	4
21. november 2019, 19:41	https://kinoportaal.postimees.ee/6832115/filmimusa-linkin-parki-kitarristi-venelaste-ulmekale-valvepost-loodud-sunge-lugu-kergitab-ihukarvu	Postimees	Filmimusa: Linkin Parki kitarristi venelaste ulmekale «Valvepost» loodud sünge lugu kergitab ihukarvu	Linkin Parki vokalistid Mike Shinoda ja Chester Bennington FOTO: Martin Harris/Scanpix Sel nädalal Eesti kinodesse jõudvale venelaste ulmemärulile «Valvepost» (Аванпост) kirjutas tunnusloo USA alternatiivroki kollektiivi Linkin Park rütmikitarrist ja vokalist Mike Shinoda. Eestis kuulus bänd on iseäranis populaarne ka Venemaal ning nii otsustas filmi režissöör Egor Baranov oma massiivsele märulile just Linkin Parkilt tellida. «Kui ta mulle filmist lõigu saatis, tuli mul kohe idee, mis sorti lugu ma tahan teha. Selle filmi pingeline ja häiriv iseloom resoneerus minuga koheselt,» vahendab Shinoda sõnu ajakiri Rolling Stone. Shinoda lõpetas just hiljuti oma soolo-debüütalbumi «Post Traumatic» promoturnee. Album ilmus möödunud aasta juulikuus, pea aasta pärast bändikaaslase Chester Benningtoni enesetappu. Albumi pealkiri kajastab suuresti seda, mismoodi mees end selle salvestamisel tundis. «Mõtlesin lugusid kirjutades pidevalt, et kas ma ikka peaksin seda või teist ütlema, või on see ilmelik. Kuna mul olid rasked ajad, siis ühel hetkel mõtlesin kõik üle ning kartsin lõpuks üldse midagi kirjutada,» pihtis muusik Rolling Stone'ile ühes varasemas intervjuus, kuidas sõbra lahkumine teda täielikku segadusse jättis. Kuula lugu ja vaata filmikaadritega muusikavideot:  Side Maa suuremate asustatud punktide vahel katkeb. Kosmonaudid teatavad orbiidilt, et näevad ülevalt Ida-Euroopas väikest ringi meenutavat laiku. See, mille sõjaväelased ringist väljaspool eest leiavad, on šokeeriv. Kõikjal – kauplustes, autodes, haiglates ja raudteejaamades – on jälgi kokkupõrgetest. Kes või mis hävitab enda teel kõik elava? Ja kui kaua suudab inimkonna viimane eelpost vastu pidada? Apollo Kinodes alates 22. novembrist 2019. Vaata seansside aegu ja osta pilet siit.   	Kinoportaal	Apollo Kinoportaal	0	7
21. november 2019, 19:33	https://sport.postimees.ee/6832016/eesti-kurlingunaiskond-kaotas-sotimaale-ja-lopetas-emi-kaheksanda-kohaga	Postimees	Eesti kurlingunaiskond kaotas Šotimaale ja lõpetas EMi kaheksanda kohaga Lisatud kapteni kommentaar	Eesti naiskond 2019. Euroopa meistrivõistlustel FOTO: Celine Stucki/Maailma Curlingu Föderatsioon Rootsis Helsingborgis toimuvatel Kurlingu Euroopa meistrivõistlustel kaotas Eesti naiskond viimases kohtumises 6:7 Šotimaale. EM lõpetati kaheksanda kohaga, mis säilitas naiskonnale koha A-divisjonis. Tasavägiselt kulgenud kohtumist juhtis viie vooru järel Eesti 4:3, kuid seejärel võitsid šotlannad minimaalse paremusega kaks vooru järjest. Kaheksandas voorus suutis Eesti küll seisu viigistada, aga järgmisest vaatusest kogusid šotlannad kaks punkti. Viimasesse vooru kahepunktilises kaotusseisus läinud Eesti suutis viimase kivi eelist kasutades vooru punktiga võita, kuid pidi leppima siiski napi kaotusega. Eesti koondise saldoks EMil jäi kaks võitu ja seitse kaotust, mis andis kümne naiskonna konkurentsis kaheksanda koha, millega säilitati koht A-divisjonis. Lisaks tagas kaheksas positsioon Eestile ka pääsu MM-kvalifikatsiooniturniirile. B-divisjoni kukkusid Norra ja Läti naiskonnad. Koondise kapteni Marie Turmanni sõnul sai põhieesmärk täidetud. «Saavutasime oma eesmärgi ja kindlustasime Eestile koha järgmisel EMil tugevaimas A-divisjonis. Mul on väga hea meel, et vaatamata nappidele kaotustele, mida oli väga valus vastu võtta, oleme suutnud säilitada rahu, kaotustest taastuda ja mängida head kurlingut. Suur tänu ka kodustele kaasaelajatele toetuse eest! Šotimaa vastu mängisime täna nagu võrdne võrdsega ning kuigi võidukat lõppu ei tulnud, täitsime oma põhieesmärgi,» kommenteeris Eesti naiskonna kapten. Eesti naiskonda kuulusid kapten Marie Turmann, Kerli Laidsalu, Heili Grossmann, Erika Tuvike ja Liisa Turmann. Võistkonda juhdenas šveitslanna Nicole Strausak. B-divisjonis võistlev Eesti kurlingumeeskond alistas oma alagrupi viimases kohtumises Soome esinduse tulemusega 12:9. A-grupis jäädi kolme võidu ja nelja kaotusega 5. kohale, mis ei taga edasipääsu kohamängudele, kuid kindlustab Eestile koha B divisjonis ka järgmiseks aastaks. Eesti meeskonnas mängisid kapten Harri Lill, abikapten Karl Kukner, Tanel Toomväli ja Andres Jakobson. Meeskonna treener on Kristian Lindström (Rootsi). 	Sport	Postimees Sport	0	0
21. november 2019, 19:19	https://kinoportaal.postimees.ee/6832093/jack-londoni-romaanil-pohinev-mehe-ja-koera-sopruse-lugu-urgne-kutse-toob-ekraanile-harrison-fordi	Postimees	Jack Londoni romaanil põhinev mehe ja koera sõpruse lugu «Ürgne kutse» toob ekraanile Harrison Fordi	Harrison Ford filmis «Ürgne kutse» FOTO: IMDB Jack Londoni 1903. aasta menuromaanil seiklusfilm «Ürgne kutse» (The Call of the Wild) toob ekraanile armastatud Harrison Fordi. Lugu räägib 19. sajandi lõpuaastate Klondike'i kullapalavikust, kus õnneotsijad suundusid surma trotsides Alaskale, et ratsa rikkaks saada. «Ratsutati» seal aga peamiselt kelgukoerte abil ning suured ja tugevad koerad läksid rikkust jahtima suundunud meeste seas hästi kaubaks. Nii röövitakse tema kodust vahva ja tugevat tõugu koer Buck ning müüakse hea raha eest maha. Koeral tuleb katsumusterohkel teekonnal õppida olema vastupidav ning juhtima ka teisi koeri. Ühel hetkel tuleb tema ellu John Thornton (Harrison Ford), kes päästab koera teda hirmsal kombel kohtlevate uute omanike käest ning nii saab alguse imeline sõprus. Vahva fakt: 1997. aastal valmis loost telefilm, milles mängis Thorntonit tänavu meie seast lahkunud Rutger Hauer, kes mängis kultusfilmis «Blade Runner» (1982) peaosalise Harrison Fordi põhivaenlast. Apollo Kinodes alates 21. veebruarist 2020. Vaata seansside aegu ja osta pilet siit.  	Kinoportaal	Apollo Kinoportaal	0	30
21. november 2019, 19:19	https://maailm.postimees.ee/6832108/netanyahule-esitati-suudistused-korruptsioonis	Postimees	Netanyahule esitati süüdistused korruptsioonis Täiendatud kl 20.11	Benyamin Netanyahu. FOTO: ABIR SULTAN / POOL / EPA Iisraeli peaprokurör esitas neljapäeval peaminister Benjamin Netanyahule mitu korruptsioonisüüdistust, seal hulgas altkäemaksus ja pettuses, teatas justiitsministeerium. Süüdistus võib kuulutada lõppu Netanyahu poliitilisele karjäärile. Peaprokurör Avichai Mandelblit otsustas kolmeaastase juurdluse tulemusena esitada Netanyahule süüdistuse altkäemaksu saamises, pettuses ja usalduse kuritarvitamises, ütles ministeerium avalduses. Süüdistuste taga on kolm erinevat skandaali. Süüdistuse kohaselt võttis Netanyahu oma miljardäridest sõpradelt vastu sadade tuhandete dollarite väärtuses šampanjat ja sigareid, pakkus äriteeneid ajalehekirjastajale ja kasutas mõjuvõimu aitamaks rikast telekomimagnaati, kes vastutasuks kindlustas tema tegevuse positiivse kajastuse populaarses uudisteportaalis. Peaministri advokaatidele saadeti süüdistuste koopia. Netanyahust, kes süüd otsustavalt eitab, saab esimene Iisraeli peaminister, kellele ametiajal süüdistust esitatakse. Seadused ei nõua tema tagasiastumist, enne kui ta on lõplikult süüdi mõistetud, kuid ilmselt tugevneb poliitiline surve, mis nõrgestab tema positsiooni valitsuse moodustamise ajal. Kõige tõsisem süüdistus on nn juhtum 4000, mis puudutab Netanyahu telekomiärimehest sõpra Shaul Elovitchi, kes sai talt äritegevuseks paremad tingimused ja 250 miljoni dollari väärtuses kasu, kajastades vastutasuks veebilehel Walla! Netanyahut heas valguses. Süüdistuses öeldakse, et suhted põhinesid vastastikusele arusaamisele, et mängus on mõlema huvid, mida teine pool saab edendada. Süüdistus puudutab ka miljardäride Arnon Milchani ja James Packeri šampanjakinke, mis muutusid teatud laadi «varustusliiniks». Kingituste väärtus ulatus 200 000 dollarini. Kolmas punkt käsitleb Netanyahu abi Iisraeli kodanikust Hollywoodi produtsendile Milchanile USA viisa pikendamiseks. 	Maailm	AFP/BNS	0	0
21. november 2019, 19:15	https://majandus24.postimees.ee/6832060/eestlaste-ind-latis-alkoholi-jarel-kaia-on-raugenud	Postimees	Eestlaste ind Lätis alkoholi järel käia on raugenud	Piirikaubandus ja alkoralli. FOTO: Mailiis Ollino / Kui mullu ostis peaaegu iga kolmas eesti täiskasvanu Lätist alkoholi, siis nüüd ostetakse alkoholi pigem läbisõidul, edastas rahvusringhäälingu uudisteportaal. Konjunktuuriinstituudi andmeil jäi Lätis viinapoes peatuse teinu sisseost alla 50 euro, spetsiaalselt alkoholi järele sõitnu jättis Lätti 100–200 eurot, vahendas «Aktuaalne kaamera». Konjunktuuriinstituudi juhataja Marje Josing ütles, et kui veel viis kuni seitse aastat tagasi räägiti, et Eesti inimene ei ostnud suurtes kogustes alkoholi korraga, näiteks õlle- ja viinakohvrid ei olnud tavapoes müüdav kaup, siis seoses piiriostudega tekkis sarnaselt põhjanaabritega, kelle käruga tassimist siin naerdi, olukord, kus ka eestlased ostavad suuri kohvreid. Alkoralli lõunanaabrite juurde harjutas Eesti inimesi ostma korraga suuri koguseid ning vähemaks jäi karmi alkoholipoliitika pooldajaid. Kui viis aastat tagasi eelistasid ranget alkoholipoliitikat pooled vastanutest, siis 2018. aastaks oli nende osakaal langenud 27 protsendini. «Eks määravaks saab, kas see vahe, et kaasa osta, on nii oluline majanduslikult, et sul tasub kaasa osta. Praegu paljude toodete osas on juba niimoodi, et võib mööda vuhiseda ja saab Eestist sama hinnaga osta,» sõnas Josing. ALKO1000 omanik Einar Visnapuu sõnul ei saa tema poeparklat vaadates küll öelda, et pärast suvist aktiisitõusu tagasipööramist ostetakse Lätist vähem alkoholi. Tema hinnangul on piirikaubandus praegu stabiliseerunud ja kui aktsiisilangetuse järgne elevus on möödas, siis hakkavad eestlased taas märkama, et tegelikult ei olegi alkohol Eestis nii odav kui arvati, sest kaupmehed alandasid vaid üksikute toodete hindu. «Kui peaks juhtuma see, et Läti teeb oma meeletu aktsiistõusu, mis ta tahab siin 1. märtsil teha, siis võib tõesti juhtuda, et ei ole mõtet siia tulla, aga kui võtta tänast päeva, tulevikku me ju ei tea, mis toob, siis täna tasub siia väga tulla,» lausus Visnapuu. 	Majandus	BNS	4	140
21. november 2019, 19:06	https://tervis.postimees.ee/6831749/arstid-naised-peaksid-istuma-nagu-mehed	Postimees	Arstid: naised peaksid istuma nagu mehed	Rühile ja liigestele on mehelikud istumisasendid paremad. FOTO: Shutterstock Suur osa liigeseprobleeme tekib liiga pikalt sundasendis istumisest ning ortopeedid hoiatavad, et «naiselikud» istumisasendid on tegelikult kehale kahjulikud. Ortopeedide vastuvõtule jõuab igal aastal tuhandeid inimesi, keda vaevab põlve- või puusaliigese valu ning 90 protsenti neist on naised. Arstide sõnul on üks riskitegur naiste istumisasend – põlved kindlalt koos või jalg üle põlve. Mõlemad asendid sunnivad reieluud ebaloomuliku nurga alla ning selle tõttu tekib liigestesse ning neid ümbritsevatesse lihastesse liigne pinge, mis võib tekitada põletikke ja kroonilisi valusid. Arstid juhivad tähelepanu sellele, et iganenud sotsiaalsed normid ei tohiks tänapäeval inimeste tervist kahjustada. Seepärast soovitavad eksperdid naistel võtta omaks mehelikud istumisasendid. Mehed istuvad mõlemad jalad maas ja veidi laiali ning tänu sellele esineb neil vähem liigesevalu. Üks jalg üle teise istudes on ka inimese rüht ebaloomulik – üks õlg teisest kõrgemal ja pinged lülisambas ning ühe külje lihastes. Kehale sobivamad ja loomulikumad istumisasendid – eriti ajal, mil inimesed veedavad suure osa ärkvel oldud ajast istudes – aitavad ennetada põlve- ja puusaliigese probleeme ja põletikke. Kindlasti tuleks ka meestel vältida jalg üle põlve istumist, sest see pärsib verevarustust ning mõjub rühile halvasti. 	Tervis	PM Tervis	0	101
21. november 2019, 18:53	https://maailm.postimees.ee/6832055/trump-lubab-avalikustada-maksudeklaratsioonid-enne-valimisi	Postimees	Trump lubab avalikustada maksudeklaratsioonid enne valimisi	USA president Donald Trump. FOTO: MICHAEL REYNOLDS / EPA / SCANPIX USA president Donald Trump lubas täna, et avalikustab oma maksuandmed enne järgmise aasta presidendivalimisi. Demokraadid ja prokurörid püüavad sundida presidenti maksudeklaratsiooni avaldama. Trump ei täpsustanud, missugused finantsdokumendid ta kavatseb avalikuks teha, ega öelnud ka, millal see juhtub. «See nõiajaht jätkub ja New Yorgi demokraatidest prokurörid vaatavad läbi kõik finantstehingud, mis ma kunagi olen teinud,» säutsus president. «Seda ei ole kunagi ühegi presidendiga juhtunud.» «See, mida nad teevad, ei ole seaduslik. Aga ma olen puhas ja ma avaldan oma maksudeklaratsiooni millalgi enne valimisi ning see näitab ainult ühte – et ma olen palju rikkam, kui inimesed arvavad.» Trump rikkus 2016. aasta valimistel pikaaegset tava, mille järgi presidendikandidaadid avalikustavad oma maksuandmed. Seda on teinud enamik presidente alates 1970. aastatest, ehkki seadus seda ei nõua. Trump on aastaid väitnud, et ei saa maksudeklaratsioone avaldada, sest maksuamet auditeerib neid. Maksuamet on korduvalt öelnud, et audit andmete avaldamist ei takista. Presidendi advokaadid on pöördunud ülemkohtu poole taotlusega blokeerida kaks otsust, mis nõuavad deklaratsioonide üleandmist demokraatide enamusega esindajatekoja komiteele ja New Yorgi prokurörile, kes on demokraat. 	Maailm	AFP / BNS	0	0
21. november 2019, 18:50	https://lounapostimees.postimees.ee/6831573/galerii-ja-video-mooste-lapsed-mollasid-tsirkuse-opitoas	Postimees	Galerii ja video: Mooste lapsed möllasid tsirkuse õpitoas	FOTO: Mati Määrits/Lõuna-Eesti Postimees Mooste mõisakooli õpilased ning koolieelikud said kolmapäeval pärast Eesti-Soome tsirkuseduo üleastumist ka ise lihtsamaid akrobaatilisi harjutusi järele teha ning lihtsalt möllata. Etendus «Lagrits ja sidrunid» põhines pantomiimi ja akrobaatika elementidel ning situatsioonikoomikal. Põhiline abivahend oli väike lillepott. Grete Grossi hääl kõlas vaid korra, kui ta Juha-Matti Eskelineni õlgadel lae alla tõusis ning seal ukulelet mängides ühe ingliskeelse laulu esitas. 	Lõuna-Eesti Postimees	Mati Määrits	0	12
21. november 2019, 18:50	https://sport.postimees.ee/6832051/real-madridi-jalgpallur-vigastas-ennast-halenaljakal-kombel-ning-peab-pidama-pausi	Postimees	Real Madridi jalgpallur vigastas ennast halenaljakal kombel ning peab pidama pausi	Lucas Vazquez (valges esiplaanil) FOTO: ANDER GILLENEA/AFP Real Madridi jalgpalliklubi andis täna teada, et nende hispaanlasest ääreründaja Lucas Vazquez murdis varbaluu ning on sunnitud pidama vigastuspausi. 28-aastane Vazquez sai trauma jõusaalis, kui kukutas raske hantli vasaku jala peale. «Pärast põhjalikke analüüse klubi meedikute poolt on selge, et Lucas Vazquez murdis enda suure varba,» seisis Hispaania suurklubi ametlikus avalduses. Seda, kui kaua peab kogenud pallur vutiväljakult eemale jääma, ei soostunud Madridi Real avaldama. Hispaanlase jaoks on õnnetu vahejuhtum veelgi mõrudama maiguga, sest mees naasis hiljaaegu sääremarja vigastusest, mis hoidis teda pealtvaataja rollis peaaegu kuus nädalat. Vazquez endine Reali kasvandik, kes tegi esindusmeeskonna debüüdi 2015. aastal. Viie hooaja jooksul on ta mänginud olulist rolli tiimi edus, olles pidanud 192 kohtumist. Väravaid on tema nimele kantud 22 tükki. Eduka sportlastee jooksul on ta võitnud ühe La Liga tiitli, kolm Meistrite liiga trofeed ja kaks UEFA Super Cupi. 	Sport	Postimees Sport	0	0
21. november 2019, 18:45	https://sport.postimees.ee/6832012/gareth-bale-i-uleolev-sonum-loi-hispaania-vapsikupesa-kihama	Postimees	Gareth Bale'i üleolev sõnum lõi Hispaania vapsikupesa kihama	Kurikuulus lipp, millega Gareth Bale väljakul lehvitas. FOTO: ANDREW BOYERS/Action Images via Reuters Walesi jalgpallitäht Gareth Bale sattus Hispaanias suure kriitikatule alla, kui välgutas pärast võidukat koondisemängu fotokaamerate ees lipuga, millel seisis «Wales, golf, Madrid. Sellises järjekorras». Pealtnäha süütu sõnumi taga on siiski terav torge Real Madridi suunas, kus britt on viimased seitse hooaega mänginud. Teatavasti pole Bale'i ja Hispaania gigandi peatreeneri Zinedine Zidane'i suhted just kõige soojemad ning hiljaaegu avaldas uelslane, et mängiks jalgpalli asemel hoopiski golfi. Viimase koondisematši järel, kus Ungari ametivendasid võideti tulemusega 2:0, tehtud ebavajalik žest lõi taaskord 30-aastase Bale'i jalgealuse Hispaanias kõikuma. «Lugupidamatu, vale, vääritu. Sellises järjekorras,» ilutses näiteks Marca nimelise väljaande kaantel, mis on matadooride kodumaa üks mainekamaid ajalehti. Jalgpalluri mõtlematu käitumine ei jäänud märkamata ka endisel Real Madridi presidendil Ramon Calderonil, kes nimetas Bale'i teguviisi lapsikuks. Üllatuslikult on erinevatest allikatest selgunud, et Zidane pole enda hoolealuse rumaluse osas sugugi pahane ning pikka arenguvestlust Bale'iga ei tule. Suurbritannia vutiässa on pikalt seostatud Manchester Unitediga ja suure tõenäosusega võib tehing saada järgmise aasta jaanuaris ka reaalsuseks. Viimase aja vahejuhtumitest võib järeldada, et Bale pole enda tuleviku osas sugugi murelik ning Zidane peab vaid paar kuud järjekordse superstaari bravuuritsemist taluma. 	Sport	Postimees Sport	0	0
21. november 2019, 18:39	https://www.postimees.ee/6832037/maanteeamet-hoiatab-ida-ja-kesk-eesti-teedel-on-oosel-libeduseoht	Postimees	Maanteeamet hoiatab: Ida- ja Kesk-Eesti teedel on öösel libeduseoht	Naastrehv. FOTO: Raigo Pajula/Postimees Keskööl õhutemperatuur Ida- ja Kesk-Eestis kiiresti langeb ning neis piirkondades on teedel libeduseoht, hoiatab maanteeamet. Pärastlõunal olid suuremad põhi- ja tugimaanteed peamiselt kuivad, Ida- ja Kagu-Eestis märjad või niisked. Õhu- ja teetemperatuurid olid kõikjal plusspoolel, kohati sadas vihma. Ilmaprognoosi kohaselt on täna õhtul ja öösel pilves ning olulise sajuta ilm. Alates keskööst esineb Ida- ja Kesk-Eestis pilvkatte hõrenemist, mille tagajärjel hakkavad temperatuurid kiirelt langema ja märjad teepinnad võivad jäätuda. Ida- ja Kesk-Eesti teedel on libeduseoht. Maanteeamet tuletab meelde, et liigeldes tuleb valida teeoludele vastav sõidukiirus. Lubatud suurim sõidukiirus ei ole kohustuslik. 	Postimees	Sven Randlaid	0	230
21. november 2019, 18:00	https://sport.postimees.ee/6831983/zalgiris-varbas-kogenud-ameeriklase	Postimees	Žalgiris värbas kogenud ameeriklase	KC Rivers (valges) Euroliiga mängus Žalgirise vastu. Toona oli ameeriklane veel Madriidi Reali särgis. FOTO: PETRAS MALUKAS/AFP Korvpalli Euroliigas mängiv Kaunase Žalgiris on sõlminud lepingu ameeriklasest tagamängija KC Riversiga, kirjutab tuntud korvpalliajakirjanik Donatas Urbonas. KC Rivers alustas käesolevat hooaega Hispaania kõrgliiga klubis Real Betis, kus jõudis üheksa mänguga visata keskmiselt 10,1 punkti, hankida 2,4 lauapalli ja anda 2,2 resultatiivset söötu. Eelmisel aastal mängis ameeriklane samuti Euroliigasse, kandes Ateena Panathinaikose värve. Euroopa tugevaimas klubisarjas jäi Riversi arvele toona keskmiselt 8,5 punkti, 2,7 lauapalli ja 0,8 korvisöötu. Varem on ameeriklane pallinud ka Madridi Realis, Müncheni Bayernis kui Moskva oblasti Himkis. 32-aastane tagamängija näol on tegemist Mehhiko mängujuhi Alex Perezi asendusega, kellega Žalgiris üleeile lepingu lõpetas. KC Rivers to Zalgiris deal is done, sources confirmed. https://t.co/wInnWHoR6M 	Sport	Postimees Sport	0	0
21. november 2019, 17:52	https://maailm.postimees.ee/6831988/uuring-uber-teeb-linnade-ohusaasteprobleemi-hullemaks-mitte-paremaks	Postimees	Uuring: Uber teeb linnade õhusaasteprobleemi hullemaks, mitte paremaks	Mobiiltelefon Uberi rakendusega autos, mida juhib Uberi üks taksojuhtidest. FOTO: RODRIGO GARRIDO / REUTERS / Scanpix Transpordifirma Uber ei paranda linnatranspordi saasteprobleemi, vaid teeb seda pigem hullemaks, selgus täna avaldatud uuringust. Keskkonnaühendus Transport & Environment märkis uuringus, et Uber tõi revolutsiooni rangelt reguleeritud taksosektorisse, meelitades ligi tuhandeid uusi tasulisi autojuhte. «Uberi sõitjate kosmilist kasvu ei ole aga tasakaalustanud taksolitsentside vähenemine. Uberi ilmumine ei kiirendanud Londonis ja Pariisis ka autosõitude vähenemist,» leiti uuringus. «Selle asemel tegi mugav, uksest ukseni ja rakendusepõhine reisitellimine autodega sõitmise linnades populaarsemaks, mis ähvardab tagasi pöörata linnades 15 aastat kestnud autosõitude vähenemise trendi,» teatas ühendus. Ühendus märkis, et transpordirakenduste menu Euroopa Liidu linnades kahjustab võitlust õhusaaste ja kliimat muutva emissiooniga. Uberi autod paiskavad Londonis, Pariisis ja Brüsselis aastas välja ilmselt 525 000 tonni süsihappegaasi, mis on võrdne 250 000 autoga ja läheb vastu linnade eesmärgile kliimajalajälge vähendada. Suurem osa neist sõidukitest on seejuures eriti saastavad diiselautod, välja arvatud Londonis, kus Uber liigub kohustuslikus korras puhtamate elektriautode poole. «Kui Uber lisab linnadesse rohkem sisepõlemismootoriga autosid ja fossiilse kütusega sõidetud kilomeetreid, on ta takistus üleminekule rohelistele ja kestlikele linnadele,» teatas keskkonnaühendus. Samas lisas ta, et Uber võib teha ka õiget asja ja oma autoparki kiiremas korras elektrifitseerida. Uber teatas vastusena, et on pühendunud eraautode minetamisele ja «jagatud, elektrilise tuleviku poole liikumisele». «Me teeme koostööd linnadega üle Euroopa, et parandada ligipääsu puhtale, turvalisele ja taskukohasele transpordile,» lisas Uber. 	Maailm	AFP / BNS	0	30
21. november 2019, 17:49	https://www.postimees.ee/6831989/saksa-politsei-tabas-liinibussist-eestis-morvas-kahtlustatava-tagaotsitava	Postimees	Saksa politsei tabas liinibussist Eestis mõrvas kahtlustatava tagaotsitava	FOTO: Christof Stache / AFP / Scanpix Saksa politsei pidas kolmapäeval Poola piiri lähedal kinni Eesti poolt rahvusvaheliselt tagaotsitavaks kuulutatud mõrvas kahtlustatava mehe. Politsei korraldas kolmapäeva hommikul Poola piiri ääres asuva Frankfurt am Oderi juures A12 kiirteel operatsiooni, et kontrollida Poolast Saksamaale tulevate inimeste dokumente, kirjutab Brandenburgi liidumaa uudisteportaal MOZ. Kell 9.45 peatasid politseinikud liinibussi ja kontrollisid reisijate dokumente. Eesti kodaniku dokumente kontrollides selgus, et Eesti võimud on kuulutanud ta mõrva eest rahvusvaheliselt tagaotsitavaks. «Dokumentide kontrollimisel sisestame me nimed alati rahvusvahelisse andmebaasi. Bussireisija nime kontrollides andis andmebaas häiret, et mees on tagaotsitav,» selgitas Berliini politsei peakomissar Jens Schobranski. Politsei toimetas kinnipeetud mehe Frankfurt am Oderi arestimajja, kust ta viiakse edasi Berliini kohtusse. Politsei- ja piirivalveameti pressiesindaja ütles Postimehele, et Saksa kolleegid ei olnud neljapäeva pärastlõuna seisuga Eesti ametivõime tagaotsitava kinnipidamisest teavitanud. 	Postimees	Andres Einmann	0	28
21. november 2019, 17:41	https://sport.postimees.ee/6831982/murdmaasuusatamise-hooaja-avaetapil-stardib-kolm-eestlast	Postimees	Murdmaasuusatamise hooaja avaetapil stardib kolm eestlast	Marko Kilp. FOTO: TAIRO LUTTER / EESTI MEEDIA/SCANPIX BALTICS Soomes Rukal toimuvale esimesele murdmaasuusatamise MK-etapile võitlesid välja koha kolm Eesti suusatajat, teatas Eesti Suusaliit koduleheküljel. Murdmaasuusatajad alustasid läinud nädalavahetusel hooaega juba traditsiooniks saanud esimese lume võistlusega Põhja-Soomes Olosel. Kolme päeva jooksul oli kavas klassika sprint, klassika distants ja vabatehnika distants. Kokku osales võistlustel ligi 30 eestlast. Eestlaste jaoks oli ühtlasi tegemist kvalifikatsioonivõistlusega, mille alusel selgitati välja sportlased, keda suusaliit lähetab Eestit esindama ülejärgmisel nädalavahetusel Soomes Rukal toimuvale MK-etapile. Ruka MK-etapil stardivad Marko Kilp, Henri Roos ja Martin Himma. 	Sport	Toimetas Kris Ilves	0	1
21. november 2019, 17:39	https://kodustiil.postimees.ee/6831480/vaikese-tudruku-kiri-jouluvanale-murrab-su-sudame	Postimees	Väikese tüdruku kiri jõuluvanale murrab su südame	Inglise tüdruku kiri jõuluvanale. FOTO: Shutterstock Veebis on läinud ringlema inglise tüdruku südantlõhestav kiri jõuluvanale, milles laps palub, et jõuluvana tooks ta perele kodu ning söögipoolist. Liverpoolist pärit seitsmeaastase tüdruku kiri jõuluvanale on sotsiaalmeedias lumepallina veerema läinud. Kodu, toidupoolist ning väikest nukku ihkav tütarlaps on oma soovidega paljudele kohalikele sügavalt hinge läinud. Kohaliku postkontori lähedalt leitud kirja autor on tänu tähelepanelikele elanikele õnneks ka tuvastatud. Kohalik omavalitsus ning kogukonna liikmed on lubanud tüdrukule ning tema perele raskel ajal toeks olla. Lisaks soovitud nukule proovivad nad leida neile ka ajutise katusealuse, et pere ei peaks pühasid päris lageda taeva all veetma, kirjutab essentialkids.com.au. Last week @L6Centre we started getting down Xmas decorations we placed The Santa post box in the cafe until grotto is set up , Today I went into to @L6Centre to sort food parcels for residents while passing post box I looked in it !! Just read a 7 yrs old letter Vote Labour pic.twitter.com/HgUBjkXj3C 	Kodustiil	Kodustiil.ee	0	0
21. november 2019, 17:37	https://majandus24.postimees.ee/6831974/majandusruum-aeg-kui-igal-arimehel-oli-oma-puitmajatoostus-sai-labi	Postimees	«Majandusruum»: aeg, kui igal ärimehel oli oma puitmajatööstus, sai läbi	Metsatööstus on eriti oluline maapiirkondades, pakkudes sissetulekut paljudele inimestele. FOTO: Meelis Meilbaum Kuku raadio saates «Majandusruum» rääkisid Postimehe majandusajakirjanikud Lennart Ruuda ja Harry Tuul puitmajade sektori raskustest Eestis. Nimelt, sügis on olnud puitmajatootjatele sünge ning viimase paari kuu jooksul on tervelt kuus Eesti puitmajatootjat kas pankrotti, saneerimisele või tootmise sulgemise teed läinud. Asjaosalised ennustavad, et hingusele minejaid on veelgi. Ajakirjanikud arutasid saates, mis on juhtunud valdkonnas, mida veel mõne aasta eest peeti kullaauguks ja nimetati Eesti eksportiva tööstuse pailapseks. Selleks on laias laastus kaks põhjust. Esiteks on oma jälje jätnud jahtuv Skandinaavia turg, kuhu on keerulisem müüa ning teiseks põhjuseks on üleüldine sektori korrastumine, sest varem meelitas selle edu ka juhuslikke õnneotsijaid. Aeg, kui piltlikult igal endast lugupidaval ärimehel oli ka oma puitmajatööstus, sai lihtsalt läbi. Lisaks rääkisid Ruuda ja Tuul peatselt börsile tulevast Coop Pangast. Saate teises pooles oli külas ja andis intervjuu Eesti ettevõtluslegend, metsatööstuse Sylvester üks asutajatest ning praegu kinnisvaraarenduse- ja ehituse ning puidutööstuse valdkonnas tegutseva Kaamos Groupi omanik Kaido Jõeleht. Kuula saadet! 	Majandus	Majandus24	0	7
21. november 2019, 17:31	https://maailm.postimees.ee/6831952/corbyn-esitles-radikaalset-valimisprogrammi	Postimees	Corbyn esitles radikaalset valimisprogrammi	Jeremy Corbyn. FOTO: EMPICS/EMPICS Entertainment/Scanpix Suurbritannia leiboristide liider Jeremy Corbyn tutvustas täna Birminghamis valimisprogrammi, milles partei lubab Ühendkuningriiki muuta ja mitmed olulised valdkonnad riigistada. «See on aastakümnete kõige radikaalsem ja ambitsioonikam plaan meie riigi muutmiseks,» ütles Corbyn. Peamiste lubaduste seas on raudtee, veevärgi, elektri ja lairibaühenduse riigistamine, aga ka suurinvesteeringud riigiteenustesse, ärijuhtimisreform ja 32-tunnine töönädal. Leiboristide liider lubas ka rohelist tööstusrevolutsiooni, kuid ei lubanud otsesõnu riiki 2030. aastaks süsinikuvabaks muuta. Partei lubas tõsta elanikkonna rikkaima viie protsendi makse ja ettevõtete tulumaksu ning maksustada naftafirmad ja rahvusvahelised suurkontsernid. Corbyn ründas taaskord rikkaid ja mõjukaid ning ütles, et pärast üheksat aastat tooride kasinusmeetmeid on aeg asju põhjalikult muuta. 	Maailm	BBC/AFP/PM	1	0
21. november 2019, 17:30	https://sport.postimees.ee/6831987/kattemaksuhimuline-joshua-ma-olen-tsempion-mitte-si-akott	Postimees	Kättemaksuhimuline Joshua: ma olen tšempion, mitte si*akott	Anthony Joshua. FOTO: ANDREW COULDRIDGE/Action Images via Reuters Poksija Anthony Joshua, kes teenis juuni alguses karjääri esimese kaotuse, andis Briti meedia vahendusel märku, et kohtumine Andy Ruiz Jr.-ga saab olema tuline ning lubas, et tõuseb tagasi hiilgeaegade tasemele. 30-aastane britt, kelle keskmisele sõrmele on tätoveeritud lõvi, kaotas 1. juunil mehhiklasele Andy Ruiz Jr.-le. Šokeerivat lõpptulemust hakati koheselt pidama poksiloo üheks suurimaks üllatuseks ning märkimisväärseks tähiseks. Raudrusikate «armulugu» ei saanud tolle suveõhtuga siiski läbi, sest kohe pärast matši hakati organiseerima korduskohtumist. Juuli keskpaiguks oli selge, et Joshua ja Ruizi madin leiab teist korda aset 7. detsembril Saudi Araabias. 2012. aastal Londoni olümpiamängudelt kuldmedali võitnud ning sportlastee jooksul 23 vastasseisu pidanud Anthony Joshua on eesootava proovikivi eel ilmsegelt motiveeritud ja kinnitab, et tema ainus eesmärk on võit. «Me pole ettevalmistuste käigus teinud mitte ühtegi muudatust, see hõlmab ka mentaalset poolt. Olen endiselt tšempion.» «Elasin üle küll valusa kaotuse, kuid see ei muutnud mind s*takotiks ning võimetuks. Suudan endiselt poksida, selles pole küsimustki, nüüd pean vaid võitma,» sõnas enesekindlusest pakatav atleet. Teatavasti on Ruizi Jr. näol tegemist suure massiga vastasega, kes toetub kiiruse asemel tugevatele löökidele. Ka selles osas on Joshua teinud vastavad korrektuurid ning teab, mida taaskohtumises teisiti teha. «Raskekaalus on mass üsna tähtis asi, kuid sellest ei tohiks teha suurt numbrit. Minu fookus on suunatud sparringutele ja tehnikale. Võid kaaluda ükskõik kui palju, aga oskuste puudumisel pole sellest mingit kasu,» lisas ta. «Vajasin vaid 16 vastast, et tõusta maailmameistriks. Olen sündinud poksija ning peagi seisan seal, kus alati - tipus.» 	Sport	Postimees Sport	0	16
21. november 2019, 17:23	https://tehnika.postimees.ee/6831964/rotid-havitasid-riigivorgu-kaablit-koguni-mitmesaja-meetri-ulatuses	Postimees	Rotid hävitasid riigivõrgu kaablit koguni mitmesaja meetri ulatuses Täna õhtul parandustööd jätkuvad	Rotid närisid elutähtsa kaabli läbi. FOTO: ria Riigi Infosüsteemide Ameti (RIA) tehnikud avastasid täna Harjumaal teisi kõrval asuvaid sidekaevusid kontrollides, et neljas sõlmpunktis on samuti andmesidekaabel katki. Täna pärast kella 22 alustatakse 300 meetri pikkusel lõigul kaabli vahetamist. Parandustööd ei tohiks enam mõjutada digiretsepti kasutamist ning riigiportaali toimimist, teatas RIA. Eile avastati Harjumaal riigivõrgu optilises andmesidekaablis rottide tekitatud kahjustused, mille tõttu olid mitme tunni vältel maas eesti.ee portaal ja mitmed teised olulised digiteenused. RIA riigivõrgu osakonna juht Kaido Plovits ütles, et täna kontrolliti üle teisi sidekaevusid. «Avastasime, et neljas sidekaevus on närilised kahjustanud kokku kuni 300 meetri jagu seda sama fiiberoptilist kaablit. Vältimaks ootamatut ja laialiulatuslikku katkestust, vahetame ülejäänud katkise osa täna öösel ära.» Plovits lisas, et erakorralisele hooldustööle peaks kuluma maksimaalselt 7–8 tundi. «Seega hommikuks on ühendus taastatud,» lubas Plovits. RIA teavitab hooldustööst kõiki kliente ning suur osa neist saab oma teenuse ajutiselt tagavara andmesideühendusele kolida. «Digiretseptide väljastamisel ja kasutamisel ning riigiportaali töös katkestusi oodata ei ole. Küll aga katkeb ööseks side Harku valla lasteaedades, koolides ning kohaliku omavalitsuse hoonetes, sest neil puudub paralleelne andmesideühendus. Kui kõik läheb plaanitult, siis oleme varahommikuks kaabli välja vahetanud. Anname kohe teada, kui on siiski oodata katkestusi teenuste töös,» sõnas ta. Plovitsa sõnul on RIA eilsest juhtumist õppinud ning parandustöödeks paremini valmistunud, seega ei tohiks tähtsate teenuste töö häiritud olla. «On väga ebatõenäoline, et kordub eilne stsenaarium, kus inimesed ei saa mitme tunni jooksul ligi riigiportaalile ja digiretseptidele, sest meie partnerid on valmis oma teenuseid suunama. Teisi riigi- või riigivõrgu teenuseid parandustööd ei puuduta,» ütles Plovits. RIA tehnikud ühes partneritega alustavad kaabli väljavahetamisega täna hilisõhtul kella 22 ajal. Töödega plaanitakse valmis olla hiljemalt homme hommikuks kella 6ks. «Loodame, et tööd edenevad viperusteta,» arvas Plovits. 	Tehnika	Sven Randlaid	2	134
21. november 2019, 17:20	https://saartehaal.postimees.ee/6831918/video-kuressaarde-saabus-joulupuu	Postimees	VIDEO: Kuressaarde saabus jõulupuu	Täna keskpäeval jõudis Kuressaarde uhke jõulupuu, mis sõidutati kohale Mustjalast. Kuuse püstitamine kutsus kohale suure hulga uudishimulikke inimesi. Uurisime, kas jõulupuu saabumine tekitab ka jõulumeeleolu? 	Saarte Hääl	Siim Metsmaa	0	142
21. november 2019, 17:18	https://tartu.postimees.ee/6831961/galerii-postimees-esitles-noor-eesti-teadusgranti	Postimees	Galerii: Postimees esitles Noor-Eesti teadusgranti	Sihtasutus Postimehe Fond tutvustas neljapäeval Tartu ülikooli ajaloomuuseumi valges saalis uusi Noor-Eesti teadusgrante, mille eesmärk on arendada ja mitmekesistada humanitaar- ja ühiskonnateaduslikke uuringuid. Grandiga toetatud teadustööd peavad aitama kaasa Eesti rahvuse, keele ja kultuuri kestlikkusele ning tulemused olema tähenduslikud ühiskonna enesetunnetuse arengus 21. sajandi globaliseerunud maailmas. Ühekordse grandi suurus on kuni 100 000 eurot aastas ja see antakse kuni kolme aasta pikkusele uuringule, koos võimalusega taotleda ka üht jätkugranti. Sõltuvalt taotluste tasemest annab fond aastas välja kuni kolm granti. Taotlus tuleb ETISe kaudu esitada eesti keeles tuleva aasta 2. jaanuariks. Uurimise ajal pole tarvilik koostada tööajatabeleid. Tulemuste esitamisel on soovituslik kasutada ka selliseid vahendeid nagu teater, kunst, kino ja muud kunstid. Noor-Eesti teadusgrantide taotlusi hindab 11-liikmeline teadusnõukogu, kuhu kuuluvad teadlased ja haritlased Krista Aru, Raul Eamets, Martin Ehala, Tiit Hennoste, Toomas Kiho, Marju Kõivupuu, Mihhail Lotman ja Tarmo Soomere ning Postimehe Fondi esindajatena Peeter Helme, Merili Nikkolo ja Andrus Raudsalu. Taotlused jagatakse nõukogu liikmete vahel erialase sobivuse alusel ning igaüks neist soovitab 1–2 paremat taotlust teise vooru. Arutelu põhjal otsustatakse, kes edasi pääsevad ning seejärel toimub salajane hääletus, mis reastab taotlused paremuse järjekorras. Üks nõukogu liikmeid Martin Ehala ütles, et mõte fondi loomisest sündis eravestlusest, kui tuli jutuks, et Soomes selline asi toimib ja Eestis kuluks samuti ära. Ehala sõnul on teadus universaalne ja kultuurid unikaalsed. «Kõik, mis eales teaduses on loodud, on sündinud mingil ajahetkel, teatud kindlas kultuuris seal valitsenud teadmiste ja vaimulaadi põhjal. Kuigi teadus on praegu rohkem rahvusvaheline kui sajandeid tagasi, ei ole ükski teadlane ilma emakeele ja kultuurita bioloogiline arvuti, mis universaalsete teadmiste põhjal uut teadmist genereerib. Kõik, mis inimkond iial teeb või saavutab, võrsub mingi kindla kultuuri pinnasest – sõna kultuur algne tähendus ongi «maad harima»,» arutles Ehala. Tema sõnul on humanitaar- ja ühiskonnateaduseid tarvis täiendavalt rahastada, sest neist teadmistest on raske toodet teha ning seega pole ettevõtted seda laadi uuringute toetamisest eriti huvitatud. Samas hoolitsevad humanitaarteadused selle eest, et üldse oleks võimalik toimiv majanduskeskkond ning et inimesed saaks omavahel läbi. «Kõik, mis ühiskond loob – olgu majanduses, poliitikas, rahvastikus, teaduses või kunstides – sõltub sellest, kui hästi on haritud kultuuripinnas, millele külvatakse. Paradoksaalsel kombel ei ole haritlaste, kunstnike, ega muusikute peamine panus aga kaubastatav. Luua võib küll maale, filosoofilisi teooriaid, sümfooniaid ning hea õnne korral ka sellest ära elada, kuid põhimõtteliselt on kultuur nagu õhk, mida kõik tasuta sisse hingavad alates hetkest, mil nad sünnivad kuni oma viimase hingetõmbeni. Selle olemasolule mõeldakse aga vaid siis, kui õhupuudus hinge matma hakkab,» jätkas Ehala. Tema sõnul on vaimuteadused see osa kultuurist, millel on tõenäoliselt kõige väiksem võimalus end loomemajanduse põhimõttel ära elatada. Samas on just selles valdkonnas sündinud ideed ühiskonna arengut enim viljastanud: meenutagem kas või valgustuse mõju Euroopa teaduse ja tehnoloogia arengule, Herderi mõju allasurutud rahvaste, seal hulgas eestlaste enesetunnetuse tekkimisele või Noor-Eesti haritlaste mõju eesti rahvusriigi väljakujunemisele. «Seepärast on Postimehe Fond otsustanud algatada oma esimese suuremahulise toetusprogrammi just humanitaar- ja ühiskonnateaduste vallas, rahastades uuringuid, millel võiks olla mõju eesti kultuurikeskkonna ja ühiskonna enesetunnetuse arengule praeguses kiiresti muutuvas maailmas,» lisas Ehala. Uurimistulemused tuleb avaldada eesti keeles. «Muidugi võib tulemusi avaldada paralleelselt ka teistes keeltes, kuid Noor-Eesti uuringud on tähenduslikud ja olulised just Eesti ühiskonnale,» lisas Ehala. «Seetõttu peavad tulemused olema kättesaadavad eeskätt eesti keeles ja laiemale avalikkusele.» 	Tartu Postimees	Tartu Postimees	0	0
21. november 2019, 17:10	https://sport.postimees.ee/6831919/13-kordne-stanley-karika-voitja-vallandas-peatreeneri	Postimees	13-kordne Stanley karika võitja vallandas peatreeneri	Mike Babcock (tagaplaanil ülikonnas) FOTO: Nick Turchiaro/USA Today Sports Kuulsusrikka ajalooga NHLi hokitiim Toronto Maple Leafs otsustas pärast kesist hooaja esimest poolt vallandada enda praeguse peatreeneri Mike Babcocki. 56-aastane Babcock liitus Kanada hokiklubiga 2015. aastal, kui sõlmis 8-aastase lepingu, mis tõi kogenud peatreenerile sisse ligi 50 miljonit dollarit. Enne Leafsi juurde tulemist juhendas ta Detroit Red Wingsi, kes tuli 2008. aastal Stanley Cup'i võitjaks. «Täna tegime raske otsuse Mike Babcocki vallandamise näol. Teda hakkab asendama Sheldon Keefe,» sõnas Torontos pesitseva meeskonna president Brendan Shanahan. «Viimase viie hooaja jooksul mängis Mike meie ringkonnas väga olulist rolli, tema pühendumus ja väsimatu töötamine aitasid meil tõusta uute kõrgusteni. Oleme talle selle eest väga tänulikud.» Tänavust hooaega on Toronto Maple Leafs alustanud üheksa võidu, kümne kaotuse ning nelja viigiga. Viimasel kolmel aastal õnnestus Kanada gigantidel murda küll NHLi play-offidesse, kuid seal jäädi esimeses ringis alla kahel korral Boston Bruinsile ja Washington Capitalsile. 	Sport	Postimees Sport	0	3
21. november 2019, 17:03	https://www.postimees.ee/6831901/kallase-ahvardajad-paasevad-kriminaalasjast	Postimees	Kallase ähvardajad pääsevad kriminaalasjast	Kaja Kallas. FOTO: Dmitri Kotjuh/ Järva Teataja Politsei ei algata Kaja Kallase ähvardajate suhtes kriminaalasja. «Oleme kogunud infot avalikest allikatest ja enda andmebaasidest, suhelnud erinevate inimestega, kontrollinud mitmeid aadresse ning võtnud ühendust erinevate e-maili aadresside ja telefoninumbritega,» ütles Tallinna Kesklinna politseijaoskonna juht Kaido Saarniit. Nende tegevustega on politsei tuvastanud, et ähvardamiseks kasutatud varikonto taga võivad olla kolm inimest. «Meie eesmärgiks on nende inimestega kontakti saada, kuid veel pole see õnnestunud,» lisas Saarniit. «Kuna need mehed ei viibi praegustel andmetel Eestis ning puudub alus arvata ähvarduse reaalset täideviimist, otsustasime eile kriminaalmenetlust mitte alustada,» mainis Saarniit. Politsei soovib sellest hoolimata nende inimestega jätkuvalt vestelda, et sõnumi motiivid selgeks teha. 	Postimees	Loora-Elisabet Lomp	30	494
21. november 2019, 16:54	https://heureka.postimees.ee/6831902/uuring-eestis-on-lumikattega-paevi-oluliselt-vahemaks-jaanud	Postimees	Uuring: Eestis on lumikattega päevi oluliselt vähemaks jäänud	Kurb lumememm. FOTO: Dmitri Kotjuh/ Järva Teataja / Scanpix Tartu Ülikooli ökoloogia ja maateaduste instituudi geograafid avaldasid äsja uuringu, millest selgub, et Eesti lumeolud on viimastel aastakümnetel oluliselt muutunud. Tartu Ülikooli doktorant Birgit Viru ja professor Jaak Jaagus analüüsisid Eesti lumikatte kestuse, püsiva lumikatte saabumiskuupäeva ja lõpukuupäeva viimastel aastakümnetel. Veel vaadati lumikatte paksuse ajalis-ruumilist ja hooajalist muutlikkust ning pikaajaliste muutuste suundi. Algandmetena kasutati 22 ilmajaama lume paksuse ööpäevaseid mõõtmistulemusi perioodist 1950/51–2015/16, kirjutab ERR Novaator. Ajakirjas Theoretical and Applied Climatology avaldatud tulemused kinnitasid seda, mida on paljud juba ilmselt isegi täheldanud – lumikatte kestus ja paksus erineb piirkonniti ning aastati. Loe lähemalt ERR Novaatorist. 	Heureka	Marko Mägi	1	5
21. november 2019, 16:53	https://sport.postimees.ee/6831925/nette-peit-ja-anu-ennok-alustasid-meistrite-liigat-kaotusega	Postimees	Nette Peit ja Anu Ennok alustasid Meistrite liigat kaotusega	Anu Ennok koondisesärgis FOTO: cev.eu Sel nädalal alustati mängudega naiste Meistrite liigas, kus teevad kaasa ka Eesti rahvusnaiskonna nurgaründajad Nette Peit ja Anu Ennok, kes pallivad Soome klubis Salo LP Viestis. Salo naiskond kuulub A-alagruppi, kus lisaks mängivad kaks Türgi klubi Istanbuli Eczacibasi VitrA ja Istnbuli Fenerbahce, kirjutab volley.ee Eestlannad said end eilses avakohtumises proovile panna Poola klubi Lodzi Budowlani vastu ning pidid tunnistama vastase 3:1 (25:16, 25:12, 18:25, 25:22) paremust. Mõlemad eestlannad alustasid algkoosseisus ning said kirja täismängud, Peit tõi 12 punkti (+7), Ennoki arvele kogunes 9 silma (+4). Salo resultatiivseimad olid võrdselt 13 punktiga Anna Czakan ja Katarina Pilepic. Poola klubi parimana tõi Anastasia Kraiduba 25 punkti. Järgmisel nädalal kohtutakse Eczacibasiga. 	Sport	Postimees Sport	0	0
21. november 2019, 16:47	https://www.postimees.ee/6831907/estonia-uurimiskomisjoni-liige-peab-laevahuku-uue-uurimise-noudjate-argumente-alusetuks	Postimees	Estonia uurimiskomisjoni liige peab laevahuku uue uurimise nõudjate argumente alusetuks	Estonia huku uurimiskomisjoni kuulunud Jaan Metsaveer. FOTO: Mihkel Maripuu / Postimees Estonia laevahuku uurimiskomisjoni liikme, Tallinna tehnikaülikooli emeriitprofessori Jaan Metsaveere sõnul on laevahuku uue uurimise nõudjate argumendid alusetud ning nende väited saab ümber lükata. Metsaveer analüüsis Eesti riigilt laevahuku uut uurimist nõudva survegrupi kolme argumenti ja jõudis järeldusele, et nende tõstatatud küsimustele on olemas loogilised vastused. Lennart Berglund nõuab Estonia huku täiendavat uurimist, kuna olevat ilmnenud uusi asjaolusid, mis lubavad tõsiselt kahelda nii lõpparuande järelduste teaduslikus paikapidavuses kui ka kogu uurimise usaldusväärsuses. Seejuures ta aga ei esita ühtegi uut asjaolu, vaid avaldab kahtlustust mõnede aruandes toodud sündmuste kohta. Järgnevalt käsitleme kolme otseselt toodud väidet. Püstuvuse kaotanud laeva kreen ei saa aeglaselt kasvada 0 kraadist 180ni. Niipea kui vesi pääseb tekiehitisse, läheb laev mõne minutiga ümber, pöörab põhja üles ja jääb veepinnale ulpima tundideks või isegi päevadeks. Komisjoni väite kohaselt juhtus aga just vastupidine – Estonia läks aeglaselt umbes 20 minuti jooksul ümber ja uppus pärast seda, või isegi samal ajal. Mis takistas Estonial kiirelt ümber minemast? Miks vajus Estonia pärast ümberminekut kiiresti põhja? Estonia puhul ei olnud tegu klassikalise püstuvuse kaoga, vaid veega autotekil. Kuna Estonia raskuskese oli oluliselt autotekist kõrgemal, siis autotekil olev vesi oma massiga ei vähendanud, vaid suurendas laeva püstuvust. Ohtlikuks sai aga vee liikuvus. Autotekil oleva vee korral on kindel seos vee hulga ja kreeninurga vahel. Estonia puhul vaikses vees, kui autotekil on vett alla 200 tonni, siis kreeni ei teki. 400 tonni vee juures on kreen ca 12 kraadi, 1000 tonni juures ca 23 kraadi jne. Seega, teades kreeninurka, võime öelda, kuipalju vett on hetkel autotekil. Tormisel merel lainetusest põhjustatud kreen muutub nende väärtuste ümber ühele ja teisele poole. Laev ei läinud kiirelt ümber seetõttu, et vesi ei voolanud laeva väga kiiresti. Kell 01.00 nägi monitorist kolmas mehaanik, et vett veel laeva ei tulnud. Visiiri lukud võisid aga olla siis juba vigastatud. Vesi sai hakata laeva tulema siis, kui visiir tõmbas lahti rambi. Niikaua kui visiir oli veel laeva küljes, sai vesi voolata laeva ainult rambi külgedelt. Seda nägi kolmas mehaanik umbes 01.15 autotekki näitavast monitorist. Hiljem, pärast visiiri irdumist, sai ramp vabalt pöörduda ümber allservas olevate hingede. Ilmselt siis lained liigutasid rampi täiesti avatud ja osaliselt suletud asendite vahel, reguleerides sellega laeva voolava vee hulka. See, et laev võib mõnel juhul täituda veega väga kiiresti, oli teada ka Estonia huku ajal. Näiteks parvlaev Herald of Free Enterprise täitus 1987. aastal veega mõne minutiga. Estonia ei jäänud, põhi üleval, veepinnale ulpima kauemaks ajaks, sest avad, kust vesi pääses laeva, olid küllalt sügaval, mistõttu laeva jäänud õhk suruti oluliselt kokku ja selle kokkusurutud õhu ruumala enam ei taganud laeva ujuvust. See, et stabiilsuse kaol väiksemad laevad võivad jääda ulpima, põhi ülespoole, oli teada ammu enne Estonia hukku. Sündmuste käik on vastuolus kolme meeskonnaliikme ütlustega. Kolme meeskonnaliikme tunnistustega on arvestatud. Kolmas mehaanik väitis, et nägi autotekki näitavast monitorist 01.15 paiku, et rambi külgedelt tuleb vett sisse, või täpsemalt, et tohutu veehulk pressis rambi külgedelt sisse. Umbes sama kinnitas ka süsteemimehaanik kellaaega fikseerimata. Motorist nägi hiljem suurt hulka vett autotekil. Toodu ei ole vastuolus sündmuste käiguga. Vee laeva tulemisel tuleb arvestada ka seda, et Estonia ahter paiknes vöörist umbes 0,5 meetrit madalamal. Seetõttu kogunes vöörist sissetulnud vesi järjest rohkem ahtrisse. Selle tulemusena vajus ahter järjest sügavamale, vöör aga tõusis järjest kõrgemale. Järelikult järjest vähenes ka sissevoolava vee hulk. Miks ei uuritud silda? Miks paljud dokumendid Estonia huku kohta on siiani salastatud? Tuukrid uurisid silda ja kontrollisid veekindlate uste ja sõukruvi labade lülitite asendeid. Lülitite asendid näitasid, et veekindlad uksed olid suletud. Filmid, millel oli näha surnukehi, kuulutati salastatuteks. 	Postimees	PM	11	0
21. november 2019, 16:46	https://www.postimees.ee/6831904/pirita-joele-rajatakse-taas-valiujula	Postimees	Pirita jõele rajatakse taas väliujula	Vaade Pirita jõele. FOTO: Pirita linnaosavalitsus Järgmiseks suveks plaanib Tallinna linn rajada Pirita jõele väliujula. Ujula pikkuseks on kavandatud 25 meetrit ning basseini siselaiuseks pisut üle seitsme meetri. Rajatise maksumus on umbes 80 000 eurot, teatas Pirita linnaosavalitsus. «Järgmisel aastal kahekordistab Tallinn investeeringuid spordi ja vaba aja veetmise võimalustele ning põhjust rõõmustada on ka Pirita elanikel ja külalistel – ujumissõpradele avatakse suvel Pirita jõele väliujula,» sõnas Pirita linnaosavanem Tõnis Liinat. Ujula täpne asukoht pole veel kindlaks määratud, kuid see peaks tulema jõele paadisilla ja Pirita silla vahele ning kuulub Pirita spordikeskuse kompleksi. Jõe osa, kuhu rajatakse väliujula, tuleb puhastada setetest ning kallas kõrkjatest ja võsast. Hea eeldus Pirita jõele väliujula taasrajada on hästi toimiv Pirita spordikeskus, kus on olemas kõik vajalik ujumissõprade teenindamiseks – rõivavahetus- ja pesemisvõimalused, tualetid, kohvi ja karastusjookide ostmise võimalus jm. «Loomulikult tuleb ujula rajamisega paigaldada rõivavahetuskabiine, prügikaste ja muud vajalikku ka vahetult ujula lähedale,» sõnas Pirita spordikeskuse juht Priit Aunroos ja tõdes, et alustada tuleb ikka jõe ja kalda korrastamisest. Ta lisas, et väliujula rajamine annab lisatõuke spordikeskuse ja jõe vahele jäävale alale uue hingamise andmiseks ning Pirita saaks juurde ühe mõnusa ja atraktiivse sportimis- ja vaba aja veetmise koha. Pirita jõe väliujula 1930. aastatel. FOTO: Rahvusarhiiv/Oskar Viikholm Pirita jõel on aegade jooksul olnud mitu ujulat ja vettehüppetorni ning väliujula on ajalooliselt olnud linlaste seas populaarne sportimise paik. Pirita jõele rajatud ujulates on peetud ujumisvõistlusi, ka rahvusvahelisi, ning püstitatud rekordeid. Esimesed ujumisvõistlused Eestis toimusid 1910. aastal just Pirita jõel. 1919. aastal ehitati Pirita jõele Kalevi ujula (Kalevi vana ujula) ning Kalevi uus ujula (ka Kloostrimetsa ujula) avati Pirita jõel 1934. aasta suvel. 	Postimees	Uwe Gnadenteich	0	81
21. november 2019, 16:45	https://maailm.postimees.ee/6831899/endine-trumpi-nounik-lopetage-ukraina-kohta-valetamine	Postimees	Endine Trumpi nõunik: lõpetage Ukraina kohta valetamine	Fiona Hill Kongressi ees vannet andmas. FOTO: Loren Elliott/REUTERS/Scanpix USA presidendi Donald Trumpi endine Venemaa nõunik Fiona Hill hoiatab valeväidete levitamise eest, mis maalivad vale pildi Venemaa katsete kohta Ühendriikide valimistesse sekkumisel. Hilli ettevalmistatud avalduse kohaselt teevad talle muret väited, et Venemaa ei korraldanud 2016. aasta USA presidendivalimistesse sekkumiseks infooperatsioone. «See on väljamõeldud jutt, mille on algatanud ja mida propageerivad Vene julgeolekujõud ise,» teatab Hill ettevalmistatud kõne kohaselt täna Trumpi tagandamisjuurdlust puudutaval esindajatekoja kuulamisel. Hill teenis selle aasta juulini Valge Maja riikliku julgeolekunõukogu Euroopa ja Vene asjade osakonna juhatajana. Mõned julgeolekukomitee vabariiklastest liikmed on hakanud levitama teooriat, mida on korranud ka president Trump, et USA presidendivalimistesse sekkus Ukraina, mitte Venemaa. «Ma palun teil selle juurdluse ajal mitte levitada poliitiliselt motiveeritud valeväiteid, mis ilmselgelt esindavad Venemaa huve,» seisab Hilli avalduses. Hill kavatseb hoiatada kuulamisel ka Venemaa katsete eest korrata 2020. aasta presidendivalimistel valimistesse sekkumise strateegiat. «Meil hakkab nende takistamiseks aeg otsa lõppema,» seisab tema ettevalmistatud avalduses. Sarnaselt teiste tunnistusi andnud valitsusametnikega positsioneerib ka Hill end poliitiliselt sõltumatu ametnikuna, kes on teeninud nii demokraadist kui ka vabariiklastest presidentide all. 	Maailm	Reuters/PM	0	1
21. november 2019, 16:36	https://tartu.postimees.ee/6831886/tartu-otsib-kultuurikandjaid	Postimees	Tartu otsib kultuurikandjaid	Tartu üheks suureks kultuuriliseks võiduks oli 2024. aasta Euroopa kultuuripealinna tiitli pälvimine. FOTO: Margus Ansu Tartu linn ootab kuni 20. detsembrini kandidaate Tartu Kultuurikandja 2019 aunimetusele. Kultuurikandja on Tartu linna aunimetus, mille eesmärgiks on tunnustada ning tänada Tartus tegutsevaid ning aasta jooksul linna kultuurielus silma paistnud loovisikuid ja loomingulisi kooslusi. Kultuuriosakond ootab ettepanekuid, mis aitavad välja selgitada 2019. aasta parimad. Kandidaate on võimalik esitada järgmistes kategooriates: 1) aasta kultuurisündmus, 2) aasta kultuuriorganisatsioon, 3) aasta teose looja või esitaja, 4) aasta rahvakultuurikandja, 5) aasta noor kultuurikandja, 6) aasta kultuurikorraldaja, 7) aasta kultuurikajastaja, 8) aasta uustulnuk ja 9) aasta kultuurisõbralik ettevõte. Esitatud kandidaatide seast valib aunimetuste nominendid ja laureaadid välja komisjon, kuhu kuuluvad kultuurivaldkonna eksperdid ja linna esindajad. Kandidaate saab üles seada kuni 20. detsembrini SIIN. Ettepanekut esitades tuleb anda lühike ülevaade kandidaadi loomingulisest tegevusest 2019. aastal ning aunimetusele esitamise põhjendus. Lisaks tuleb välja tuua aunimetuse kategooria, üldine informatsioon kandidaadi loomingulise tegevuse kohta ning esitaja kontaktandmed. Kultuurikandja pidulik tunnustustseremoonia toimub 2020. aasta veebruaris, mil avalikustatakse laureaatide nimed. Aunimetuse laureaadid saavad kingituseks kunstiteose ning rahalise preemia. 	Tartu Postimees	Tartu Postimees	0	12
21. november 2019, 16:35	https://sport.postimees.ee/6831870/saatuse-iroonia-valjend-bussi-parkimine-sundis-mourinho-kriitikast-tottenhami-kohta	Postimees	Saatuse iroonia: väljend «bussi parkimine» sündis Mourinho kriitikast Tottenhami kohta	Bussi parkimine ajab Jose Mourinho haigutama. FOTO: JUAN MEDINA/REUTERS Saatuse teed on ettearvamatud. Vaevalt oskas Jose Mourinho 15 aastat tagasi arvata, et hakkab kord juhendama klubi, mille kohta ta tol hetkel teravalt sõna võttis. «Nagu me Portugalis ütleme, võiks Tottenham sama hästi parkida bussi värava ette. Sa oled tippmeeskond ja teinekord sõidab külla väga väike klubi. Tottenham sai punkti, mida ta ei olnud ära teeninud,» põrutas just Chelsea treeneriks saanud Mourinho emotsionaalselt pärast 0:0 viiki teise Londoni klubi Tottenhamiga. «Meie tahtsime mängida, nemad mitte. Meie tahtsime väravat lüüa, nemad mitte. Iga kord nad lihtsalt lõid palli eemale. Olen pettunud. Mina, mu mängijad, iga Chelsea fänn. Inimesed maksavad 50 naela selle eest, et näha, kuidas üks meeskond tahab jalgpalli mängida, teine aga teeskleb ja nõuab arsti väljakule. See on ebaõiglane.» Mängu nelja ründajaga lõpetanud Mourinho ei saanud pidama ja jätkas tiraadi: «Kui vastane tahab võita, ei lõpeta sa mängu niisuguse ründajatehulgaga. Järgmisel korral anname Smertini ja Gallase asemel mänguks üles Mutu ja Robbeni, kaitsjaid pole mulle vaja. Vaene Jermain Defoe (Tottenhami kesktormaja - toim) lippas niisama ringi.» Tema Tottenhami kolleeg Jacques Santini ei jäänud vastust võlgu. «Kui härra Mourinho võidab Highburyl (Arsenali staadion aastani 2006 - toim), käitub ta ilmselt samamoodi. Mõistan tema rahulolematust, nad lasid käest võimaluse tõugata Arsenal esikohalt. Ent kui mängime tippklubi vastu, peame alustama kaitsest. Ku meie mängisime Norwichiga, oli kõik vastupidi - vastane tõmbus kaitsesse. Meie noorele meeskonnale oli viigipunkt tähtis,» rääkis Santini. Mis bussi parkimisse puutub, siis Manchester Unitedis sai Mourinho ise sellega rohkem kui kuulsaks, sel teemal on ilmunud palju pilapilte. Klubi president Daniel Levy oli Mourinhot Tottenhami kutsunud juba 2003. aastal, kui too veel Portot juhendas. Mourinho tahtis Inglismaale minna, kuid tema mõttes mõlkusid vaid Chelsea ja Liverpool. Pärast Meistrite Liiga üllatusvõitu Portoga 2004. aasta kevadel värbaski Roman Abramovitš toona 41-aastase portugallase Chelseasse. Levy proovis õnne veel 2007. ja 2012. aastal. Nüüd, neljandale kutsele vastas Mourinho jaatavalt. 	Sport	Toimetas Ville Arike	0	0
21. november 2019, 16:33	https://maailm.postimees.ee/6831884/vene-riigiduuma-kiitis-heaks-ajakirjanike-ja-blogijate-vastase-eelnou	Postimees	Vene riigiduuma kiitis heaks ajakirjanike ja blogijate vastase eelnõu	Lenini külast blogiv 85-aastane Valentina Kulešova, kes räägib Instagramis oma lemmikretseptidest ning lugusid Teise maailmasõja ja sõjajärgse aja kohta. FOTO: Valeri Matõtsin / TASS / Scanpix Vene riigiduuma võttis täna vastu eelnõu, mis lubab valitsusel registreerida blogijaid, ajakirjanikke ja sotsiaalmeediakasutajaid välisagentidena. Peaaegu ühehäälselt heaks kiidetud eelnõu laiendab 2017. aasta seadust, mis puudutas välismaalt rahastatavaid meediaväljaandeid ja nende arvelevõtmist välisagentidena. Välisagendid peavad end registreerima justiitsministeeriumis, lisama enda avaldatud sisule vastava märke ja oma tegevusest üksikasjalikult aru andma. Varasem seadus oli vastus USA justiitsministeeriumi otsusele tunnistada Vene riiklik telekanal RT välisagendiks. Uut seadust saab rakendada igale inimesele, kes levitab välisagendina registreeritud meediaväljaannete sisu või saab oma tegevuse eest välismaalt raha. Venemaal peavad paljud uut seadust väljendusvabaduse piiramiseks ning järjekordseks sammuks teisitimõtlejate vaigistamiseks. Uudisteportaal RBK kirjutas, et seadus mõjutab peamiselt blogijaid. President Vladimir Putini pressiesindaja Dmitri Peskov nimetas seda hirmujutuks. Seaduse üks autoritest, senaator Andrei Klimov, ütles RBK-le, et see mõjutab kõiki, kes postitavad ebaseaduslikku meediasisu ja saavad välismaalt raha, sealhulgas reklaamitulu. 	Maailm	AP / AFP / BNS	0	1
21. november 2019, 16:32	https://raamatud.postimees.ee/6831858/5-lasteraamatut-mida-meghan-markle-soovitab-lastele-ette-lugeda	Postimees	5 lasteraamatut, mida Meghan Markle soovitab lastele ette lugeda	Meghan Markle. FOTO: George Rogers/SIPA/Scanpix Kas teadsid, et hertsoginna Meghan Markle on kirglik lugeja? Enne Britikuningliku perega liitumist pidas Markle Instagrami kontot, kus ta sageli oma lemmikraamatuid ja häid lugemiskogemusi jagas. Teiste soovituste seas on ta esile tõstnud ka väärt lasteraamatuid. Book Riot uuris varasemate intervjuude ja sotsiaalmeedia põhjal välja, milliseid lasteraamatuid on hertsoginna Meghan Markle on soovitanud lugeda kas enda või laste rõõmuks. FOTO: Raamat 1. Kate DiCamillo «Lugu hiirest nimega Despereaux» «Lugu hiirest nimega Despereaux» on südamlik ja sündmusterohke raamat väikesest hiirekesest, kes armastab valgust ja printsessi ja kellelt saatus ootab palju enamat kui harilikult lossihiirelt. See on muinasjutuline ja filosoofiline lugu valgusest ja pimedusest, headusest ja kurjusest, armastusest ja vihkamisest, vaprusest ja reeturlikkusest. New York Times bestseller «Lugu hiirest nimega Despereaux» on 2006. aastal eesti keeles ilmunud kirjastus Draakon & Kuu sarjas «Newbery medali laureaat». See on lugu Despereaux Tillukesest, väikesest hiirest, kes armastab muusikat, muinasjutte ja printsessi, hiirest, kes otsustab ise oma saatuse üle. See on lugu printsess Herneterast, kes paneb maailma enda ümber särama. See on lugu kurdist teenijatüdrukust Migist, kes unistab kuldsest kroonist. See on lugu rott Roscurost, kes elab süngetes, pimedates vangikongides. See on lugu ebatavalisest armastusest, rüütellikust aust ja vaprusest. See on lugu reeturlikkusest, ääretust reeturlikkusest. FOTO: Raamat 2. R.J. Palacio «Ime» USA autor R. J. Palacio on kirjutanud moodsa klassika – humoorika, tujutõstva ja uskumatult liigutava romaani, mida ühe hooga läbi lugeda, teistele edasi anda ja tükk aega pärast viimase lehekülje lugemist mäletada. «Ime» püsis pikka aega New York Timesi raamatumüügi edetabelis esikohal ning on tõlgitud enam kui 30 keelde. Eesti keeles ilmus see 2014. aastal kirjastuselt Hea Lugu. August (Auggie) Pullman sündis moondunud näoga, mistõttu ta ei ole seni tavakoolis käinud. Nüüd läheb ta Beecheri erakooli viiendasse klassi ja kui teie olete kunagi koolis uus laps olnud, siis teate, kui raske see võib olla. Auggie on lihtsalt üks tavaline poiss, kellel on ebatavaline nägu. Aga kas ta suudab oma uusi klassikaaslasi veenda, et välimusele vaatamata on ta täpselt samasugune nagu nemad? FOTO: Raamat 3. Kate DiCamillo «Kõik Winn-Dixie pärast» Newbery Honor autasu pälvinud «Kõik Winn-Dixie pärast» on soe ja südamlik lugu sõprusest, üksindusest ja leppimisest. Eesti keeles ilmus see 2008. aastal kirjastuselt Draakon & Kuu. Ühel ilusal suvepäeval astub kümneaastane Opal kauplusesse, et pakk makarone osta ja kõnnib sealt välja - koeraga. Winn-Dixie ei ole harilik koer. Ta on suur, kõhn ja ta haiseb, kuid ta naeratus võidab Opali südame. Tänu Winn-Dixiele leiab ta endas julgust küsida isalt oma ema kohta, kes Opali seitsme aasta eest maha jättis. Õigupoolest juhtuvad kõik sündmused sel suvel just Winn-Dixie pärast. FOTO: Raamat 4. C.S. Lewis «Lõvi, nõid ja riidekapp» Kuulsa «Narnia»-sarja esimene raamat tutvustab seda muinasjuturiiki, kus elavad rääkivad loomad. Kurja Valge Nõia tõttu on Narnias aga igavene talv. Läbi riidekapi leiavad Narniasse tee neli last, kes peavad ettekuulutuse järgi murdma kurjuse võimu. Clive Staples Lewis, keda tema sõbrad kutsusid Jackiks, sündis 1898. aastal. Oxfordi professorid Lewis ja tema hea sõber J.R.R. Tolkien, «Sõrmuste isanda» triloogia autor, moodustasid klubi, millel nimeks The Inklings, ning kus kord nädalas vesteldi, vaieldi kirjanduse üle ja loeti ette äsjakirjutatud lugusid. Lewise armastus muinasjuttude, müütide ja legendide vastu on pärit tema lapsepõlvest ning ta uskus, et fantaasia on parim vahend, mille abil saab lapsi panna kogema rõõmu ja õpetada tegema vahet hea ja kurja vahel. Teos ilmus eesti keeles 1995. aastal kirjastuselt Logos. FOTO: Raamat 5. Shel Silverstein «Helde puu» «Helde puu» on südamlik jutt andmisest ja vastuvõtmisest, mis paneb lugeja mõtlema elu ja eluväärtuste üle, mis ajas muutuvad, ning armastusest, mis alles jääb. Shel Silversteini poeetiline tekst ja vaimukad illustratsioonid on teinud raamatust armastatud klassika. Seda on viimase viiekümne aasta jooksul lugenud nii noored kui vanad raamatusõbrad üle kogu maailma. «Helde puu» on tõlgitud kahekümne nelja keelde, eesti keeles ilmus see Leelo Märjamaa tõlkes kirjastuselt Draakon & Kuu. 	Raamatuportaal	Apollo Raamatuportaal	0	12
21. november 2019, 16:23	https://majandus24.postimees.ee/6831832/rikaste-riikide-klubi-eesti-valitsus-moelgu-pensionireformi-osas-umber	Postimees	Rikaste riikide klubi: Eesti valitsus mõelgu pensionireformi osas ümber	Fotomeenutus 2007. aastast, mil pensionärid kogunesid Toompeale meelt avaldama. Teine pensionisammas ei tekitanud juba siis paljudes usaldust. FOTO: Peeter Langovits Majanduskoostöö ja Arengu Organisatsioon (OECD) prognoosib Eestile tänavu 3,2-protsendist majanduskasvu ja manitseb valitsust pensionireformi osas ümber mõtlema, sest see võib tõsta pensioniealiste vaesust. OECD värske prognoosi järgi kasvab Eesti sisemajanduse kogutoodang (SKT) sel aastal 3,2 protsenti ja järgmisel aastal 2,2 protsenti. Tarbijahinnad peaksid kerkima sel aastal 2,2 protsenti ja järgmisel 2,3 protsenti. Töötuseks oodatakse 5 protsenti sel ja 5,1 protsenti järgmisel aastal. OECD märkis, et Eesti eksporti on kahjustanud nõrk globaalne nõudlus. Tarbimine peaks hoolimata palgakasvu aeglustumisest püsima tugev. OECD hoiatas, et valitsuse plaan lubada raha väljavõtmist teisest pensionisambast võib hullemaks teha vanainimeste vaesuse probleemi. «Valitsus peaks ümber mõtlema plaani lubada inimestel lahkuda kohustuslikust eraisikute kogumispensioni skeemist ja sealt raha välja võtta,» manitses OECD. «Ootuste järgi võtab pensionisääste välja märkimisväärne osa majapidamistest, eriti sellised, kes on võrdlemisi madala sissetulekuga ja suure kalduvusega kulutamisele,» jätkas organisatsioon. «See võib lühiajaliselt suurendada makromajanduslikku volatiilsust ja tõsta pikemas plaanis vanainimeste vaesust, mis on juba niigi kõrgel tasemel,» hoiatas OECD. Läti majanduskasvu prognoosi langetas organisatsioon 2,3 protsendile sel aastal ja 2,5 protsendile järgmisel. Mais prognoositi Läti majanduskasvuks mõlemal aastal 2,7 protsenti. Läti inflatsiooniks oodatakse vastavalt 2,9 ja 2,3 protsenti, töötuseks aga mõlemal aastal 6,4 protsenti. Majanduskasv on OECD hinnangul Balti maades tugevaim Leedus, kus see peaks sel aastal olema 3,6 protsenti ja järgmisel 2,5 protsenti. Inflatsiooniks prognoositakse vastavalt 2,3 ja 2,2 protsenti, töötuseks vastavalt 6 ja 5,9 protsenti. Maailmamajandusele prognoosib OECD 2,9-protsendist kasvu nii tänavu kui ka järgmisel aastal. See on nõrgim näitaja alates rahanduskriisist. Maailmamajandust on rusunud aina süvenevad kaubandussõjad, nõrk investeerimiskeskkond ja poliitiline ebakindlus. 	Majandus	BNS	5	73
21. november 2019, 16:23	https://www.postimees.ee/6831866/venemaa-suursaatkond-tallinnas-venemaa-ei-valmistu-agressiooniks	Postimees	Venemaa suursaatkond Tallinnas: Venemaa ei valmistu agressiooniks	Venemaa saatkond FOTO: Peeter Langovits Vene Föderatsiooni suursaatkond Tallinnas märgib oma neljapäevases avalduses viitega president Vladimir Putini poolt investeerimisfoorumil «Venemaa kutsub!» öeldule, et Venemaa ei kavatse mitte kedagi rünnata ega valmista ette ka mingisugust agressiooni. «Seoses Eesti ametiisikute poolt perioodiliselt ilmuvate avaldustega nagu valmistuks Venemaa mingisuguseks agressiooniks, siis tahab saatkond juhtida tähelepanu president Vladimi Putini esinemisele 20. novembril Moskvas XI investeerimisfoorumil «Venemaa kutsub!», kus ta arvukate välisesindajate juuresolekul väga selgelt ütles, et Venemaa ei kavatse kedagi rünnata,» märkis saatkond avalduses. Putini sõnul on «Venemaa oht» nende väljamõeldis, kes tahavad oma Venemaa-vastasest eesvõitlejarollist profiiti lõigata. «See on kõigile selge ning ka juhtivate Euroopa riikide liidritele täiesti ilmselge,» ütles ta foorumil. Saatkond kirjutas, et loodetavasti jõuab Putini sõnum kohale Eestis ka neile, kes viibivad alalises Venemaa-vastases palavikus ja korrutavad vastupidist. «Tegeliku olukorra teadvustamine, millele kutsub üles Venemaa riigipea, aitab kahtlemata kaasa Venemaa ja Eesti suhete paranemisele,» rõhutas saatkond.   	Postimees	BNS	25	51
21. november 2019, 16:22	https://raamatud.postimees.ee/6831863/postimehe-sonu-tais-maailm-on-vormunud-huvitavateks-ristsonadeks	Postimees	Postimehe sõnu täis maailm on vormunud huvitavateks ristsõnadeks	FOTO: Postimees.ee Eesti auväärseim päevaleht Postimees ei unusta tõsiste teemade kõrval ka meelelahutust ja nii ongi ilmunud harivat ja maitsekat meelelahutust pakkuv ristsõnaraamat. Kõik ristsõnamõistatused on uued ja loodud spetsiaalselt Postimehe tarvis Nuti ristsõnakoostajate poolt. Postimehe ristsõnaraamat. FOTO: Postimehe kirjastus Väljaande sisu ja kujunduse produtseerinud loovjuhi Tarmo Tuule sõnul on Postimehe ristsõnaraamatu loomisel jälgitud armastatud päevalehe ülesehitust. «Lahendaja leiab siit ristsõnu järgmistel teemadel: uudiseid Eestist, päevakommentaar, poliitika, välismaa, kultuur, sport, Postimees Juunior, Elu24 ja ka näiteks Urmas Nemvaltsi «Mürakarud»,» lisas ristsõnameister. Kui Postimees vahendab lugejatele keerukaid mõisteid, nähtusi ja sõnu täis maailma, siis Nuti Grupp ongi vorminud neist huvitavad ristsõnad, mida lahendades on võimalik end proovile panna. Postimehe 100-leheküljeline ristsõnaraamat hinnaga 11,90 eurot kõikjal üle Eesti Lehepunkti 1400 ajakirjanduse müügikohas. 	Raamatuportaal	Apollo Raamatuportaal	0	0
21. november 2019, 16:16	https://sport.postimees.ee/6831846/jalgpallifannid-kogusid-ala-toetuseks-78-000-eurot-suurima-summa-teenis-tammeka	Postimees	Jalgpallifännid kogusid ala toetuseks 78 000 eurot, suurima summa teenis Tammeka	Tartu Tammekal toetajaid jagub FOTO: Margus Ansu Jalgpallifännid ja –klubide kogukonna liikmed kogusid tänavu tänu LHV Jalgpallikaardiga tehtud maksetele Eesti jalgpalli toetuseks 77 694 eurot. Toetussummad jõuavad kaardiomanike lemmikklubideni lähipäevil. Iga jalgpallikaardiga tehtud ostu pealt maksab LHV 10 senti kaardiomaniku valitud jalgpalliklubi toetuseks. Nagu varasematel aastatelgi, kogusid fännid suurima toetussumma Eesti Jalgpalli Liidule; klubidest teenisid eelmisele aastale sarnaselt suuremad toetussummad Tartu Jalgpallikool Tammeka, Tallinna FC Flora ja Nõmme Kalju FC. «LHV jätkab innukalt Eesti Jalgpalli Liidu peatoetajana ja meil on hea meel, et fännid koguvad oma pangakaardi aktiivse kasutamisega toetussummasid klubidele üle terve Eesti. Tänavu oleme laiendanud LHV pangateenuste üle-eestilist kättesaadavust – loodetavasti aitab see kasvatada ka LHV Jalgpallikaardi populaarsust kõikjal Eestis,» kommenteeris LHV Panga juhatuse esimees Erki Kilu. «Kogutud rahasumma näitab, et jalgpalliklubide kogukonnad on jätkuvalt aktiivsed, mida kinnitavad ka sel aastal kolmes kõrgemas liigas püstitatud pealtvaatajate rekordid,» lausus Eesti Jalgpalli Liidu president Aivar Pohlak. «Oleme lähiaaastatel eriti palju investeerimas klubide arengusse ja LHV Jalgpallikaardi projekt aitab sellele oluliselt kaasa, rõhutades klubi toetajaskonna olulisust. Suur aitäh LHV-le väga hea koostöö eest!» LHV Jalgpallikaart on ametlik Eesti jalgpalli fännikaart, mille on loonud ühiselt LHV ja Eesti Jalgpalli Liit ja mis annab kaardiomanikule ka mitmeid spordisõbrale kasulikke soodustusi. Suurima toetussummaga klubide TOP 10 kujunes 2019. aastal järgmine: Tartu Jalgpallikool Tammeka Tallinna FC Flora Nõmme Kalju FC FC Elva JK Tallinna Kalev Viljandi JK Tulevik Tallinna FC Levadia FC Nõmme United JK Tabasalu Põhja-Tallinna JK Volta 2017. aastal koguti LHV Jalgpallikaardiga klubide toetuseks 65 286 eurot ning 2018. aastal 79 766 eurot. 	Sport	Postimees Sport	0	0
21. november 2019, 16:10	https://poliitika.postimees.ee/6831837/riigikogu-vottis-menetlusse-eelnou-vesiviljeluse-saastetasude-kohta	Postimees	Riigikogu võttis menetlusse eelnõu vesiviljeluse saastetasude kohta	Riigikogu. FOTO: Sander Ilvest Riigikogu juhatus võttis neljapäeval parlamendi menetlusse keskkonnakomisjoni algatatud keskkonnatasude seaduse muutmise seaduse eelnõu, mis käsitleb vesiviljeluse saastetasusid. Keskkonnakomisjon soovib sätestada erisuse, mille kohaselt saastetasu ei nõuta, kui keskkonnatasude seaduses nimetatud aineid ja ühendeid heidetakse veekogusse, põhjavette või pinnasesse vesiviljelustegevuse tulemusena ja ei ületata veeloaga kehtestatud keskkonda minevaid saasteainete koguseid aastas, teatas riigikogu pressiteenistus BNSile. Komisjon leiab, et kuna Eesti vesiviljelussektor on väike, on ka kasvandustest tulenev keskkonnakoormus madal. Eelnõu seletuskirjas märgitakse, et Eesti naaberriigid ei rakenda selliseid saastetasusid vesiviljelusele ning see paneb Eesti vesiviljeluse sektori ettevõtted ebavõrdsesse konkurentsiseisu, eriti keeruline on olukord ajal, mil maailmaturu müügihinnad on omahinnast madalamad. Vesiviljeluse sektori puhul on tegemist toidutootmisega ning olukorras, kus põllumajandus on vabastatud väetamise saastetasust, loob vesiviljeluse sektori erisus ebavõrdse olukorra kahe esmase toidutootmise sektori vahel. Vesiviljeluse näol on tegemist sektoriga, kus uute ettevõtete loomine on seotud suurte investeeringute ja riskidega. Sektori arengule aitab kaasa naaberriikidest erineva maksustamispoliitika vältimine. Juhtivkomisjoniks määrati keskkonnakomisjon. 	Poliitika	BNS	0	29
21. november 2019, 15:55	https://tervis.postimees.ee/6831808/arst-hivi-nakatunud-kaivad-arsti-juures-aga-neid-ei-testita	Postimees	Arst: HIVi nakatunud käivad arsti juures, aga neid ei testita	HIVi levimuse tuvastamiseks tuleks testida kõiki, kes käitunud riskeerivalt või kelle seksuaalpartner on riskeerinud. FOTO: Kiyoshi Takahase Segundo/PantherMedia / Kiyoshi Takahase Segundo Dr Kristi Rüütel ütles HIV ja C-hepatiidi ümarlaual, et HIV testimine on kasvanud, aga siiski testitakse Eestis liiga väheseid arsti juurde jõudnuid ja ei testita ka neid, kes seda kõige enam vajavad. «Esimene samm, kuidas peatada HIV epideemia ning kuidas jõuda riiklikult seatud eesmärgini, et saavutada olukord, kus 90 protsenti HIViga inimestest teavad oma diagnoosi, 90 protsenti kõikidest diagnoositutest saavad ravi, 90 protsenti kõikidel ravi saavatel patsientidel on viiruskoormus kontrolli all, on diagnoosida HIV-nakkus nii varakult kui võimalik. Täna võime öelda, et HIV testimine on kasvanud ja saanud nii perearstide kui eriarstide seas igapäevasemaks, aga me ei testi õigeid inimesi. Samuti on oluline 90-90-90 eesmärgi saavutamise «teine 90» ehk saavutada olukord, kus vähemalt 90 protsenti neist, kes on saanud diagnoosi, oleksid ka ravil,» sõnas dr Rüütel. 2014.–2015. aastal HIVi diagnoosi saanud inimestel oli kahe aasta jooksul enne HIVi diagnoosimist olnud keskmiselt 3,8 arstivisiiti aastas ja kahe aasta jooksul keskmiselt isegi 7,5 visiiti. Kokku 71 protsenti kõikidest uutest HIVi juhtudest olid külastanud perearsti. 82 protsenti kõigist nakatunutest oli tegelikult külastanud vähemalt korra mõnd arsti – pere- või eriarsti. Kuid HIV-testi oli tehtud neist vähem kui viiendikule. «See tähendab, et Eestis testitakse liiga väheseid arsti juurde jõudnuid ega testita alati neid, keda kindlasti peaks testima. Need patsiendid, keda me otsime, tegelikult käivad arsti juures, aga me ei paku neile testimist,» lisas Rüütel. «Me testime palju noori naisi, eriti seoses raseduse jälgimisega, kelle seas HIVi levimus on madal. Samas testime vähe mehi, eriti vanuses 16–49 aastat, ja ka indikaatorseisundite puhune testimine on väga kasin. Ma näen, et me peaksime testima kõiki HIVi indikaatorhaiguste ja -seisunditega patsiente. Kõiki inimesi, kes on käitunud riskeerivalt või kelle seksuaalpartner on riskeerinud. Samuti peaksime testime absoluutselt kõiki Ida-Virumaa ja Harjumaa 16–49-aastaseid patsiente,» ütles arst. HIV ja C-hepatiidi ümarlaual arutleti, kuidas saavutada HIV nakatumise püsiv vähemine ja jõuda tänaselt 200 uuelt HIV juhult alla 100 uue juhuni aastas nagu seda sätestab riiklik HIV tegevuskava. Lisaks on sellel aastal üheks teemaks ka C-hepatiit, kuna viirusesse nakatunuid on palju ning tihti esinevad HIV ja C-hepatiit koos. 	Tervis	PM Tervis	0	24
21. november 2019, 15:51	https://kinoportaal.postimees.ee/6831650/suur-ulevaade-need-muusikavideod-ja-filmilaulud-voistlevad-tanavu-grammydel	Postimees	Suur ülevaade: Need muusikavideod ja filmilaulud võistlevad tänavu Grammydel «Lõvikuningast» «Troonide mänguni»	Beyoncé «Lõvikuninga» esilinastusel FOTO: Etienne Laurent/EPA/Scanpix 26. jaanuaril jagatakse Los Angeleses kätte tänavused Grammyd, kus auhinnatakse ka aasta parimaid muusikavideoid, muusikafilme ning filmidele loodud muusikat. Eile kuulutati välja nominentide täisnimekiri: nominatsioonide arvu poolest suunduvad võistlustulle favoriitidena uustulijatest popstaarid Lizzo, Billie Eillish ja Lil Nas X, kes kõik osalevad kurioossel kombel Grammydel alles esimest korda. Mitmeid nominatsioone said ka Ariana Grande, H.E.R., kes kandideerivad koos eelnimetatud artistidega teiste seas ka parima albumi kategoorias, vahendab Variety. Galat viib teist korda läbi Alicia Keys. Ent minnes filmi- ja videoauhindade juurde, siis siin on tänavused nominendid. PARIM MUUSIKAVIDEO The Chemical Brothers «We've Got To Try» (rež Ellie Fry, prod Ninian Doff)   Gary Clark Jr. «This Land» (rež Savanah Leaf, prod Alicia Martinez)   FKA twigs «Cellophane» (rež Andrew Thomas Huang, prod Alex Chamberlain)   Lil Nas X & Billy Ray Cyrus «Old Town Road (Official Movie)» (rež Calmatic, prod Candice Dragonas, Melissa Larsen & Saul Levitz)   Tove Lo «Glad He's Gone» (rež Vania Heymann & Gal Muggia, prod Natan Schottenfels)   PARIM MUUSIKAFILM Beyoncé Knowles-Carter & Ed Burke «Homecoming»   David Crosby «Remember My Name»  Miles Davis «Birth Of The Cool»   Telesari «Shangri-la»   Thom Yorke «Anima»   PARIM VALITUD MUUSIKAST KOOSNEV HELIRIBA «Lõvikuningas»   «Rocketman» (esitab Taron Egerton)   Quentin Tarantino «Ükskord Hollywoodis»  «Ämblikmees: Uus universum»   Lady Gaga & Bradley Cooper «Täht on sündinud»   PARIM ORIGINAALNE HELIRIBA «Tasujad: Lõppmäng» (helilooja Alan Silvestri)   «Tšornobõl» (helilooja Hildur Guðnadóttir)   «Troonide mäng» 8. hooaeg (helilooja Ramin Djawadi)   «Lõvikuningas» (helilooja Hans Zimmer)   «Mary Poppins tuleb tagasi» (helilooja Marc Shaiman)   PARIM FILMILAUL «The Ballad Of The Lonesome Cowboy» filmist «Lelulugu 4» (autor Randy Newman)   «Girl In The Movies» filmist «Dumplin'» (esitab Dolly Parton, autorid Dolly Parton & Linda Perry)   «I'll Never Love Again» filmist «Täht on sündinud» (esitab Lady Gaga, autorid Natalie Hemby, Lady Gaga, Hillary Lindsey & Aaron Raitiere)   «Spirit» filmist «Lõvikuningas» (esitab Beyoncé, autorid Beyoncé Knowles-Carter, Timothy McKenzie & Ilya Salmanzadeh)   «Suspirium» filmist «Suspiria» (autor Thom Yorke)   	Kinoportaal	Apollo Kinoportaal	0	6
21. november 2019, 15:49	https://maailm.postimees.ee/6831798/fsb-suudistab-sojalaevade-lohkumises-ukrainlasi	Postimees	FSB süüdistab sõjalaevade lõhkumises ukrainlasi	Mereväelased sõjalaeva Nikopol juures. FOTO: Stringer/Reuters/Scanpix Selle nädala alguses sai Ukraina Venemaa käest tagasi kolm mereväe alust, mis möödunud aasta 25. novembril Kertši väinas toimunud rünnaku järel vaenlase saagiks langesid. Venemaa tagastas laevad aga ülimalt õnnetus seisukorras. Ukraina mereväe ülem admiral Igor Vorontšenko ütles eile Ukraina televisioonile, et laevad tagastati halvas seisus ning need pole võimelised iseseisvalt liikuma. «Laevad ei saa ise liikuda – venelased on need rusudeks muutnud. Isegi laetuled, pistikupesad ja tualetipotid on ära kistud. Näitame tervele maailmale Venemaa barbaarsust,» ütles admiral Kanal 4-le. Ukraina meedia teatel on laevadel märke ka sellest, et detailid, mida ei õnnestunud lahti monteerida, lõhuti lihtsalt ära. Alused pukseeriti Odessa lähedal asuvasse Otšaikivi mereväebaasi, kuhu need eile õhtul ka kohale jõudsid. Laevadele vastu läinud president Volodõmõr Zelenskõi tunnistas, et puudu on osa varustust ja ka mõned relvad. «Tuleb uurimine. Näeme kõiki üksikasju,» sõnas ta. President Volodõmõr Zelenskõi vaatas üle tagasi saadud mereväe alused. FOTO: Arhip Verestšagin/TASS/Scanpix Ukraina kaitseministeerium teatas, et Venemaa võttis laevalt ära sidevahendid ja ka navigatsiooniseadmed. Kinnitati, et laevad vaatavad üle Ukraina uurijad ja sõjaväeprokurörid. Tulirelvad ja lahingumoon, mis Ukraina meremeestelt ära võeti, jäid asitõenditena Moskvasse ja Kiiev neid tagasi ei saanud, ütles Ukraina meremeeste advokaat Nikolai Polozov. «Meremeestelt võeti ära umbes 30 tulirelva, sh Kalašnikovi automaadid, Makarovi püstolid, sajad suurtükimürsud ja raadio-navigeerimisvarustus,» ütles Polozov Interfaxile. Meremehed jäid ilma ka isiklikest asjadest, lisas advokaat. «Meremeestele ei tagastatud ka neilt ära võetud mobiiltelefone, mälukaarte ja muud. Kõik see jäeti asitõenditena Venemaale.» Tema sõnul kaebasid paljud meremehed, et neile ei antud tagasi nende isiklikke asju, kaelariste, kette ja muud, mis piirivalvurid neilt ära võtsid. Venemaa föderaalne julgeolekuteenistus (FSB) alustas aga kohe laevade kohta oma versiooni levitamist. FSB väitis Vene meediale, et laevad tagastati heas seisukorras ja töötava tehnikaga. «Kui Ukraina pool muutis Krimmi rannikult Otšaikivisse teel olles laevad vrakkideks, kus sanitaartehnika ei tööta, siis on see Ukraina enda probleem,» teatas FSB Venemaa meediale. Rõhutati, et Ukraina allkirjastas laevade üleandmisel dokumendid ega esitanud kaebusi. Ukrainlased tervitamas Venemaalt tagasi saadud sõjalaevu. FOTO: OLEKSANDR GIMANOV/AFP/Scanpix Ukraina merevägi sai tagasi sõjalaevad Nikopol ja Berdjansk ning puksiiri Janõ Kapu, mis langesid möödunud aasta 25. novembril Kertši väina lähedal Venemaa rünnaku ohvriks. Vene väed avasid tule ning üks Venemaa alus rammis Ukraina sõjalaeva, tekitades kolmele Ukraina meremehele vigastusi. Laevadel viibinud 24 Ukraina mereväelast võeti vangi ning toimetati Moskvasse, kus neile esitati süüdistus Venemaa riigipiiri ebaseaduslikus ületamises. Kiievi hinnangul oli aga mereväelaste tegevus rahumeelne ja seaduslik ning Kertši väina lähedal toimunu näide Venemaa agressioonist. Meremehed jõudsid kodumaale tagasi septembris, mil Ukraina ja Venemaa vange vahetasid. ÜRO meretribunal andis juba mais Venemaale korralduse vabastada meremehed ja ebaseaduslikult üle võetud laevad. Ukraina mereväelaste naasmine septembris. FOTO: VADIM KUDINOV/SIPA/SCANPIX 	Maailm	PM	7	0
21. november 2019, 15:45	https://sobranna.postimees.ee/6831491/toitumisteadlane-nimetas-koige-kahjulikumad-maiustused	Postimees	Toitumisteadlane nimetas kõige kahjulikumad maiustused	FOTO: Shutterstock Mida keerulisem on maiustuse koostis, seda kahjulikum see su kehale on. See on valem, mida soovitab järgida meditsiiniteaduste kandidaat Ljudmilla Zotova. Sellest vaatenurgast võttes on kõige turvalisemad «monomagusad», näiteks šokolaaditahvel, moos, mesi. Eksperdi sõnul on need kolm kindlasti parem valik kui ükskõik milline magustoit, milles on mitu tosinat erinevat koostisosa. Tähelepanu tasuks pöörata marmelaadile, vahukommidele, tumedale šokolaadile ja agarit sisaldavad asjad. Kõige kahjulikumad on muidugi frititud delikatessid. Sõõrikud jt sarnased maiused sisaldavad suures koguses lihtsuhkruid ja transrasvu. Teisel kohal on pärmitaignast küpsetised, kolmandal kreemikoogid. «Mikrobioloogilisest vaatenurgast lähtudes on kõik valku (need, kus kasutatakse tooreid valke ja näiteks munad pole täielikult läbi küpsetatud) ja piima sisaldavad desserdid ohtlikud,» ütleb Zotova. Samuti soovitab ekspert magustoitu valides pöörata tähelepanu selle välimusele ja koostisele. Kui toode on erksat värvi, siis on tõenäoliselt kasutatud kahjulikku värvainet. 	Sõbranna	Sõbranna	0	1
21. november 2019, 15:44	https://maailm.postimees.ee/6831753/soomes-diagnoositi-keskealisel-naisel-leetrid	Postimees	Soomes diagnoositi keskealisel naisel leetrid	Leetrivaktsiin. Pilt on illustratiivne. FOTO: VALENTYN OGIRENKO/REUTERS/Scanpix Kanta-Häme keskhaiglas Hämeenlinnas diagnoositi eile õhtul keskealisel Soomes sündinud naisel leetrid. Naisega kokkupuutunud inimesi on umbes 80. Haigla üritab nad üles leida ja selgitada välja, kas neid on vaja vaktsineerida. Leetritesse nakatanud naine reisis enne haigestumist välismaal ning teda ei ole leetrite vastu vaktsineeritud. «See on tüüpiline leetritesse haigestumise juhtum,» sõnas Kanta-Häme ravipiirkonna infektsioonihaiguste ülemarst Janne Mikkola. «Naist ei ole lapsepõlves vaktsineeritud, tal ei ole looduslikku immuunsust ega ole ka hiljem vaktsineeritud.» Mikkola sõnul diagnoositi Kanta-Häme keskhaiglas leetrid viimati 10 aastat tagasi. Haigestunud naine käis haiglas ülevaatusel esmaspäeval, kuid tuli kolmapäeval tagasi. Hetkel on ta nakkusosakonnas ja isoleeritud. Mikkola sõnul on tema olukord tõsine ning ta on kuni pühapäevani ümbritsevast isoleeritud. Soomes alustati leetrite vastu vaktsineerimist 1975. aastal, kuid suurem osa enne 1965. aastal sündinutest on saanud lapsena seda läbi põdedes immuunsuse. «Kõige riskirohkem vanuserühm on umbes 50-aastased. Nad peaksid kindlaks tegema, kas nad on vaktsineeritud. Kui vaktsineerimisest ei ole dokumente, ei tee ka lisavaktsiin halba.» Leetritega kokkupuutunud ja vaktsineerimata inimesed võivad haigestumist vältida, kui nad käivad kolme päeva jooksul end vaktsineerimas. Leetritesse haigestumine on Soomes väga harukordne, teatas tervise- ja heaoluamet (THL). Üleriigilise MPR-vaktsiiniga on Soomes leetrite haiguskolded hävitatud, kuid aastas haigestub umbes kuni kuus inimest leetritesse välismaal käies. THL-i andmetel on Soomes alates 1995. aastast diagnoositud 97 leetritesse haigestumist. «Kesk-Euroopas on leetritesse haigestumine tavapärasem. Nende riikide puhul võib kohati rääkida epideemiatest,» sõnas Mikkola. Sel aastal on THL-i teatel Soomes diagnoositud 8 haigestumist, lisaks nüüd see viimatine juhtum. Eelmisel aastal diagnoositi 16 ja 2017. aastal 11 haigestumist. Mis on leetrid? Leetrite tekitajaks on väga nakkav viirus. Haigusnähtudeks on palaviku tõus, halb enesetunne, köha, nohu, silmasidekesta põletik, valgusekartus. Teisel päeval pärast haigustunnuste ilmnemist tekivad põskede limaskestale valkjad erkpunase äärisega laigud (nn Kopliki laigud), mõne päeva pärast ilmub lööve nahale. Lööve püsib 4-5 päeva ja sellega kaasneb palavik. Sagedasemad tüsistused on kopsupõletik, kõrvapõletik ja ajupõletik. Haigus võib lõppeda surmaga. Eestis on 2019. aastal üheksa kuuga registreeritud 26 leetrite haigusjuhtu, neist 12 korral toimus nakatumine teistes riikides (7 Ukrainas, üks Venemaal, üks Egiptuses, üks Araabia ÜE-s, üks Sri Lankal ja üks Türgis). Allikas: vaktsineeri.ee 	Maailm	YLE / PM	0	4
21. november 2019, 15:40	https://elu24.postimees.ee/6831790/video-putukateadlase-vaitel-leidis-ta-marsi-fotodelt-putukate-fossiile	Postimees	Video: putukateadlase väitel leidis ta Marsi fotodelt putukate fossiile	Planeet Marss FOTO: NASA/SWNS.com/Scanpix Ameerika Ühendriikide Ohio ülikooli entomoloog William Romoser on aastaid uurinud USA kosmoseagentuuri NASA avaldatud fotosid Marsist, otsides neilt eelkõige viiteid fossiilidele.  Putukateadlane on veendunud, et kunagi oli Marsil elu ning seal leidus näiteks putukaid ja roomajaid, bigthink.com. Meie planeedil on elu eeldus vesi. Romoser on kindel, et seda leidus miljoneid aastaid tagasi ka punasel planeedil, mis on nüüd karm kõrbeline paik. Ta on seisukohal, et Marsil on seni vett, kuid see on pinna all. Romoseri teatel on ta Marsi kulgurite tehtud fotosid uurides märganud fossiile, mis võivad olla putukate omad. Ta tutvustas oma leide Missouris St. Louisis toimunud USA entomoloogide konverentsil selgitades, et Marsil oli kunagi kindlasti elu ja on seni. «Marsi fossiilputukad meenutavad Maal leiduvaid putukaid. Olen märganud, et Marsi fotodel olevatel putukafossiilidel on tiivad, mis näitab, et nad olid lennuvõimelised. Neil on ka Marsi keskkonnas edasiliikumiseks erilised jalad ning tundlad,» selgitas Romoser. NASA on avaldanud aastaid Marsi fotosid, millel olev on teadlaste jaoks üheti mõistetav. Kuid on neid, kes tahavad neil piltidel näha midagi muud. Putukateadlase sõnul leidis ta Marsi putukad selle järgi, et nad erinevad väga neid ümbritsevast keskkonnast ning neil on jooni, mis on omased vaid putukatele. Putukad, kiilid. Pilt on illustreeriv FOTO: Pexels / CC0 Licence Romoseri leiud on huvitavad, kuid tema uurimistöid ei ole retsenseeritud ja tal puudub põhivooluteadlaste tugi, võrdsustades ta vandenõuteoreetikutega, kes samuti on Marsilt ebatavalist leidnud. NASA saadab Marsile uue kulguri, mis peaks sinna jõudma 18. veebruaril 2021 ja see hakkab uurima Jezero kraatrit. NASA 2018. aasta foto Marsi kulgur Opportunityst FOTO: -/AFP/Scanpix 	Elu24	Inna-Katrin Hein	0	0
21. november 2019, 15:35	https://sport.postimees.ee/6831756/norra-suusataht-ei-saa-tervislikel-pohjustel-mk-sarja-avaetapil-startida	Postimees	Norra suusatäht ei saa tervislikel põhjustel MK-sarja avaetapil startida	Ingvild Flugstad Östberg paremal ja Therese Johaug vasakul FOTO: JOEL MARKLUND/www.imago-images.de Läinud hooaja suusatamise MK-sarja üldvõitja Ingvild Flugstad Östberg ei saa osaleda hooaja avaetapi Rukal, kuna ta tervislikud näitajad ei vasta nõuetele. Lisaks MK-sarja üldvõidule, triumfeeris 29-aastane Östberg eelmisel hooajal ka Tour de skil, kus ta võitis koguni viis etappi. Norralast vaevab põhiliselt ületreenitus, mis on ka tervislikud näitajad paigast viinud. «Olen jõudnud olukorda, kus ma ei saa suusatada, mis on väga kahetsusväärne. Otsustasin oma mahtusid tõsta, kuid sellega kaasneb alati risk ülekoormuseks. Ettevalmistus hooajaks möödus edukalt ja probleemideta, aga nüüd on seis hoopis teine,» rääkis norralanna. Murdmaasuusatamise hooaeg algab juba 29. novembril, kui Rukas sõidetakse minituur. Nädalavahetus algab sprindidistantsidega, millele järgnevad 10 ja 15 kilomeetri klassikasõidus. Viimasel võistluspäeval selgitatakse tuuri võitjad 10 ja 15 km vabatehnika jälitussõitude käigus. «Üldiselt olen äärmiselt positiivne, kuid nüüd teades, et ma ei saa startida, läheb meel kurvaks. Püüan võimalikult kiiresti oma tervise korda saada, kuid pean nentima fakti, et võistlushooaega alustatakse minuta,» ütles nukker Östberg. 	Sport	Karl-Joosep Küngas	2	12
21. november 2019, 15:31	https://maailm.postimees.ee/6831774/serbia-uurib-videot-tema-ametnikule-pistist-maksvast-vene-agendist	Postimees	Serbia uurib videot tema ametnikule pistist maksvast Vene agendist	FOTO: themoscowtimes.com / YouTube Belgrad asus uurima videot, millel on jäädvustatud Venemaa Belgradi saatkonna töötaja, kes annab raha kõrgele Serbia riigiametnikule. Serbia julgeolekuametnik kinnitas eile õhtul, et video on ehtne ja raha andev Vene agent on Georgi Kleban. YouTube'i postitatud video päritolu ei ole veel selge, kuid sellel on näha venelast kohtumas autoparklas mehega, kes on kohaliku meedia sõnul Serbia julgeolekutöötaja. Kohtumise käigus annab Vene agent serblasele kilekoti. Hiljem on näha viimast istumas autos ja lugemas raha, mis oli kilekotis olnud ümbrikus.   «Meie teenistused, nii tsiviil- kui sõjaväe omad, teevad kõvasti tööd selle juhtumi kõigi asjaolude selgitamiseks,» ütles Serbia julgeolekuteenistuse peaanalüütik Relja Zeljski ringhäälingule RTS. Serbia president Aleksandar Vučić kutsus neljapäeval video pärast kokku riigikaitsenõukogu istungi. Video avaldamise ajastus on tundlik, sest president peaks 4. detsembril väisama Moskvat. Kremli pressiesindaja Dmitri Peskov ütles ajakirjanikele Moskvas, et Vene valitsus ei tea videol nähtava kohta midagi. «Olen kindel, et Venemaa ja Serbia suhted on niivõrd erilised..., et neid ei suuda miski mõjutada.» Lääneriigid süüdistavad Venemaad sageli Lääne-Balkani asjade sekkumises. Venemaa eitab seda ning esitab vastusüüdistusi Euroopa Liidule ja Washingtonile, kes üritavad meelitada regiooni enda rüppe. Serbia, mis pürgib EL-i liikmeks, on üks Venemaa lähedasemaid liitlasi Balkanil. 	Maailm	AFP / BNS	1	0
21. november 2019, 15:29	https://maailm.postimees.ee/6831770/ukraina-president-kulastab-jargmisel-nadalal-eestit	Postimees	Ukraina president külastab järgmisel nädalal Eestit	Volodõmõr Zelenskõi. FOTO: Sergei Chuzavkov/Zumapress.com/Scanpix Järgmisel nädalal tuleb Eestisse visiidile Ukraina president Volodõmõr Zelenskõi. Ukraina uudisteagentuuri Ukrinform teatel tuleb Zelenskõi Eestisse ametlikule visiidile järgmise nädala teisipäeval, visiidi täpsem programm on veel koostamisel. Visiidi toimumist kinnitas Postimehele ka välisministeerium. Ukrinformi teatel kohtub Ukraina president Eesti riigipea Kersti Kaljulaidiga ja asetab pärja Vabadussõja võidusamba jalamile. Samuti on plaanis kohtumine Eestis elavate ukraina kogukonna liikmetega. Uudisteagentuuri teatel lahkub Zelenskõi Eestist samal päeval. Ukraina meedia teatel oli Zelenskõil plaanis Eestit külastada juba oktoobris, kuid visiit lükkus edasi. President Kaljulaid külastas Ukrainat viimati septembris, osaledes Jalta Euroopa Strateegia aastakoosolekul Kiievis. Samuti osales Kaljulaid Zelenskõi ametissevannutamise tseremoonial mais. 	Maailm	PM	10	1
21. november 2019, 15:23	https://tartu.postimees.ee/6831762/tartu-joulupuu-jouab-homme-raekoja-platsile	Postimees	Tartu jõulupuu jõuab homme raekoja platsile	Tartu jõulupuu. FOTO: Tartu linnavalitsus Tartu tänavune jõulupuu jõuab linna homme. 17-meetrine kuusk tuuakse umbes 45 kilomeetri kauguselt Järvseljalt ja selle kingib linnale Eesti maaülikool. Jõulupuu kinkimisega tähistab maaülikool tuleval aastal saja aasta möödumist kõrgema metsahariduse andmisest Eestis. Lisaks teeb maaülikool kingitava jõulukuusega ka sümboolse kummarduse saja-aastaseks saavale rahvusülikoolile. Jõulupuul süüdatakse tuled esimesel advendil, 1. detsembril, mis on ühtlasi ka emakeelse ülikooli aastapäev. Maaülikooli õppekatsemajandis kasvav umbes 21 meetri kõrgune kuusepuu on hakanud takistama juurdepääsu kõrvalasuvale taimeaiale ja kasvuhoonele, mistõttu on puu raiumine tulevikus möödapääsmatu. Raeplatsil püstitatud jõulupuu on umbes 17 meetri kõrgune. Jõulutuled süüdatakse kuusel ja raeplatsi valguskülas esimesel advendipühapäeval kell 17, mil algab ka tänavune jõulinnaprogramm. Kuusk jääb Raekoja platsi ehtima 17. jaanuarini. 	Tartu Postimees	Tartu Postimees	0	188
21. november 2019, 15:20	https://sport.postimees.ee/6831755/piltuudis-u15-vanuseklassis-said-kokku-hiiglane-ja-poialpoiss	Postimees	Piltuudis: U15 vanuseklassis said kokku hiiglane ja pöialpoiss	190 cm pikkune Ajaxi keskkaitsja David Easmon (helesinises) FOTO: John Groeneweg/Twitter Hollandi noorte jalgpalliliigas kohtusid nädalavahetusel Amsterdami Ajaxi ja Sparta Rotterdami meeskonnad. Ajax võitis kohtumise 6:2, kuid mängust enam pälvis tähelepanu fotograaf John Groenewegi tehtud foto. 190 cm pikkune Ajaxi keskkaitsja David Easmon oli platsil justkui tõeline hiiglane, kuid kaotas õhuvõitluse endast poole lühemale vastasele. This a real photo! Ajax U15's player David Easmon playing against Sparta Rotterdam U15's 😳 (via JohnGroeneweg/Facebook) pic.twitter.com/zecgBieKL5 Kuid suur kasv ei taga alati edu: Hard work pays off 🦘🏋️ ⠀ 📸 IG/john_groeneweg pic.twitter.com/4RyTZsAHq7 	Sport	Postimees Sport	0	17
21. november 2019, 15:15	https://majandus24.postimees.ee/6831752/soorumaa-ei-pelga-patarei-merekindluse-halba-aurat	Postimees	Sõõrumaa ei pelga Patarei merekindluse halba aurat	Urmas Sõõrumaa. FOTO: Konstantin Sednev Riigilt Patarei merekindluse ostnud ettevõtja Urmas Sõõrumaa ehitise ajaloost tulenevat halba aurat ei pelga, vaid kavatseb rajada sinna kaasaegse linnakeskuse korterite, kaupluste, kohvikute ja büroopindadega. Kokku plaanib Sõõrumaa kindlusesse investeerida ligi 100 miljonit eurot ega välista lisainvesteeringute kaasamist, kirjutab ERR. «See, et ta on vahepeal vangla olnud ja seal on olnud häda ja viletsust, siis ma olen kõigile öelnud, et see tuleb taastada mitte ainult füüsiliselt, vaid ka spirituaalselt. Loomulikult olen sellele mõelnud ja plaanin kaasata sinna inimesi ja ühinguid, kes loodetavasti aitavad seda spirituaalselt pöörata positiivseks ja tänasesse päeva. Kindlasti neid asju, mis seal lähiajaloos on toimunud, ei saa eitada, vaid seda tuleb teadvustada, tuleb leida vääriline väljund,» ütles Sõõrumaa. Loe pikemalt ERRist. Tallinna Patarei merekindluse enampakkumise alghind oli 4,5 miljonit eurot. Müüki oli pandud kolm merekindluse kinnistut: Kalaranna 28, Kalaranna 30 ja Vesilennuki 4. Urmas Sõõrumaa ei soovinud tehingu maksumust nimetada, kuid ütles, et see on alghinnast pisut kõrgem. «Ma arvan, et pole palju neid, kes suudaksid Patareist midagi teha,» arvas Sõõrumaa. Ühtlasi viitas ettevõtja oma kogemusele, mille ta sai Rotermanni kvartali renoveerimisest. Sõõrumaa arvates peaks Patarei merekindlusest saama multifunktsionaalne keskkond, kus on võimalik elada, töötada ja ka meelt lahutada. Renoveeritud merekindlus võiks tema hinnangul valmida viie aasta pärast. 	Majandus	Majandus24	7	1
21. november 2019, 15:13	https://maailm.postimees.ee/6831748/florida-keskkooli-territooriumilt-avastati-145-hauda	Postimees	Florida keskkooli territooriumilt avastati 145 hauda	Keelumärk tühja platsi juures. FOTO: Dirk Shadd/ZUMAPRESS.com/Scanpix Ameerika Ühendriikide Tampa linna keskkooli territooriumilt avastati umbes 145 hauda, mis on arvatavasti jäänud sinna 20. sajandi esimeses pooles tegutsenud surnuaialt. Hillsborough` maakonna haridusamet teatas täna, et geotehnikud on leidnud kindlaid tõendeid Clarence Leon Kingi keskkooli territooriumilt hauaplatside avastamise kohta. Haridusametnikud usuvad, et hauad on osa ajaloolisest linnale kuulunud Ridgewoodi vaestekalmistust. Piirkonnas avati kool 1960. aastal. Haridusameti kõneisiku Tanya Arja sõnul alustati uuringutega eelmisel kuul, kui keegi oli kooli juhatuse liikmele rääkinud surnuaia võimalikust asukohast. Kahe nädala vältel tegutsesid tehnikud kirstude asukoha kindlakstegemisel. Kokku leiti, et piirkonnas on ligi 145 kirstu, osa neist õppeasutuse põllumajandusprogrammi õppehoone juures. Arhiiviandmetele tuginedes võib matmisplatsil olla kokku üle 250 inimese säilmed, valdav osa neist olid afroameeriklased. Piirkond eraldati eelmisel kuul aiaga ning jääb praegu suletuks. Maakonna uurijad ja arheoloogid peaksid järgneva 30 päeva jooksul leiud kindlaks tegema. Seejärel otsustab riigiamet, kas võtta ala enda valdusesse või tagastada see koolile kasutamiseks. 	Maailm	CNN/PM	1	0
21. november 2019, 15:01	https://raamatud.postimees.ee/6831732/eia-uus-esitleb-romaanivoistlusel-kolmanda-koha-palvinud-romaani-tudrukune	Postimees	Eia Uus esitleb romaanivõistlusel kolmanda koha pälvinud romaani «Tüdrukune»	Eia Uus. FOTO: Sander Ilvest / Postimees Kirjanik Eia Uus kutsub oma uue romaani esitlusele 5. detsembril kell 18 Solarise Apollos. Esitlusel vestleb autoriga Jim Ashilevi. Eia Uus «Tüdrukune». FOTO: Postimees Kirjastus Ootamatust töökaotusest šokis Lilian kohtub peol noore naisega, kes toob temas esile uued tunded ning avab vanad haavad. Kui Lilian kutsutakse tegema valimiskampaaniat peaministrikandidaat Triinu Tuhalale, sukeldub ta töösse halastamatus poliitikamaailmas. Hoolimata tempokast karjäärist ja mehest tema elus ei saa ta peast 20-aastast Monat. Tänapäeva Eestis aset leidva sündmustikuga romaani keskmes on naiste kehad, kogemused, pinged, hirmud ja võimalused. Romaani käsikiri võitis 2019. aasta Eesti Kirjanike Liidu romaanivõistlusel kolmanda preemia. 	Raamatuportaal	Apollo Raamatuportaal	0	0
21. november 2019, 15:00	https://majandus24.postimees.ee/6831725/prokuratuur-swedbanki-seosed-oligarhidega-olid-teada	Postimees	Prokuratuur: Swedbanki seosed oligarhidega olid teada Läbivalt ja oluliselt täiendatud!	Juhtiv riigiprokurör Taavi Pern FOTO: Erik Tikan Postimehes ja Rootsi ringhäälingus esitatud kahtlustused Swedbanki suhtes olid Eesti riigiprokuratuurile teada, kuid kriminaalmenetluse huvides ei ole võimalik neid täpsemalt kommenteerida. Eilne Postimees kirjutas, et Venemaa suurärimees ja endine minister Mihhail Abõzov liigutas Swedbanki Eesti haru kaudu ja eestlasest kliendihalduri abiga offshore-firmade rägastikus sadu miljoneid dollareid. Lühikese aja jooksul tõi oligarh Abõzov Swedbanki endaga seotud 70 offshore-kontod, kuhu kokku liikus raha 860 miljoni USA dollari väärtuses. Kontodelt välja läks 770 miljonit dollarit ja ülekandeid tehti kokku enam kui 3300. Venemaa valitsuse ministrina oli Abõzovil aga tegelikult keelatud äritegevuses osaleda. Swedbank Eesti ei soostunud juhtumi kohta ühelegi küsimusele vastama, viidates pooleli olevatele menetlustele nii Eestis kui ka Rootsis. Rootsi Televisioon (SVT) aga kirjeldas oma uurivas saates, kuidas Vene relvatootja Kalašnikov Groupi osanik Vene oligarh Iskander Mahmudov saatis Swedbanki abil ligi miljon eurot Kalašnikov USA omanikule, kuigi esimene oli USA ja Euroopa Liidu sanktsioonide all. Venemaa Kalašnikov lisati sanktsioneeritud ettevõtete nimekirja pärast Krimmi annekteerimist 2014. aastal. Samas USAs asuv Kalašnikovi firma ei ole nimekirja lisatud. Swedbanki teatel oli pank informatsioonist teadlik ning see on jätkuvalt uurimise all. Tänavu suvel Swedbanki asjus kriminaalmenetlust alustanud riigiprokuratuuri juhtiv riigiprokurör Taavi Pern jäi napisõnaliseks, kuid kinnitas Postimehele, et asjaolud, mis olid eilses artiklis, on prokuratuurile teada. «Me uurime erinevaid võimalikke kuritegusid erinevate uurimisasutustega. Kuid kriminaalmenetluse huvides ei ole võimalik täpsemat infot anda,» ütles Pern. Tänavu juulis algatati Swedbanki suhtes kriminaalmenetlus, et uurida aastail 2011–2017 toime pandud võimalikku rahapesu ning võimalikku valeandmete esitamist finantsjärelevalvele. Praeguse info alusel võidi Eestit kasutada rahapesuskeemis transiitriigina. Riigiprokurör Sigrid Nurme rääkis oktoobri lõpus, et Swedbanki tehingute uurimisel tehakse nii rahvusvahelist kui ka riigisisest koostööd. «Uurimisasutused on siiani teinud tööd massandmetega, edastanud õigusabitaotlusi teistesse riikidesse ning teinud tihedat koostööd finantsinspektsiooniga,» lisas Nurm. Praeguses menetluse etapis ei ole kellelegi kuriteokahtlust esitatud. Esmaspäeval teatas finantsinspektsioon, et avastas Swedbanki väärteomenetluses kuriteo tunnuseid, mistõttu otsustati menetlus lõpetada riigiprokuratuuri algatatud kriminaalmenetluse kasuks, et vältida võimalikku topeltkaristuse riski. Finantsinspektsioon alustas väärteomenetlust 28. oktoobril, et kontrollida Swedbankis tehtud finantsjärelevalvemenetluse käigus ilmnenud rahapesu tõkestamise väärtegude tunnuseid, teatas järelevalveamet. Kuna kontrolli käigus ilmnesid ka kuriteo tunnused, siis otsustas finantsinspektsioon loobuda väärteomenetlusest kriminaalmenetluse kasuks. Samas teeb inspektsioon riigiprokuratuuriga koostööd, et kriminaalmenetlus saaks jätkuda. 	Majandus	Harry Tuul	5	273
21. november 2019, 14:57	https://sobranna.postimees.ee/6831564/kui-palju-kohvi-on-liiga-palju	Postimees	Kui palju kohvi on liiga palju?	Paljud inimesed naudivad kohvi, kuid kus on nautimise piirid? FOTO: Shutterstock Paljude inimeste jaoks on kohv igapäevane ergutaja ning nad ei suudaks kujutada ette päeva, kust kuum tassitäis puuduks. Kuid nagu kõigi heade asjadega, võib ka kohviga liiale minna. Liigne kofeiin võib tekitada kõrget vererõhku, aidata kaasa südamehaiguste tekkele ning võib esile kutsuda peapööritust, värinaid, peavalu ning tavatut südamerütmi. Kui varem oli keeruline öelda, kui palju on liiga palju, siis nüüd on teadlased Lõuna-Austraalia ülikoolist tulnud lagedale uuringuga, et inimestel siiski on ohutu kohvikoguse ülempiir, millest südamehaiguste riski vältimiseks üle ei tasuks minna. Nimelt leidsid teadlased, et inimestel, kes joovad rohkem kui kuus tassi kohvi päevas on 22% suurem tõenäosus haigestuda südameveresoonkonna haigustesse kui neil, kes piirduvad 1-2 tassiga. Seega parima südametervise ja vererõhu seisukohalt on lagi kuue tassi juures päevas, mille ületamise korral hakkab kofeiin südamele negatiivselt mõjuma. Uuringu tulemused leidsid ka seda, et väike kohvikogus omab südamele lausa tervislikku toimet, nimelt leiti, et kohvi mittejoojatel on 11% suurem risk südameveresoonkonna vaevusteks, kui neil, kes päevas 1-2 tassitäit lürbivad. See tulemus kattub ka 2017.aastal Euroopas tehtud uuringuga, mis leidis sarnaselt, et madalaim südamehaiguste risk on just mõõdukatel kohvijoojatel. Üks põhjuseid, miks kohv südamele hästi mõjub, võib olla kohvis sisalduv klorogeenhape, mis on kasulik veresoontele ning takistab nende ummistumist. Kuid liiga palju kofeiini vastupidiselt tõstab vererõhku ning võib viia arteriseinte jäigastumiseni - need omakorda tõstavad südamehaiguste riski. Seega võib kokkuvõtvalt öelda, et tegelikult on kõige parem ikkagi mõõdukas olla, vahendab Msn Lifestyle. 	Sõbranna	Triin Sepp	0	1
21. november 2019, 14:50	https://sport.postimees.ee/6831693/aleksei-tammiste-olin-enda-lollusest-noukogude-liidu-koondises-nii-vahe	Postimees	Aleksei Tammiste: olin enda lollusest Nõukogude Liidu koondises nii vähe	Aleksei Tammiste FOTO: Kristjan Teedema Korvpallipodcastis «Möödavise» räägiti sel nädalal legendaarse Aleksei Tammistega, kellel on Eesti korvpallis kahtlemata väga suur roll. Kui kodumaal oli mees oma aja üks säravamaid tähti, siis Nõukogude Liidu koondises suurt läbilööki teha ei õnnestunud ja tagantjärele tunnistab ta ise, et põhjusi võib otsida temast endast. 1971. aasta Euroopa meistrivõistlused Essenis on Tammiste ainus tiitlivõistluste medal, kuna Nõukogude Liidu koondises tal pikemalt kanda kinnitada ei õnnestunud. «See, et ma (Nõukogude Liidu koondises) nii vähe olin, oli mu enda lollus. Ma tahtsin seal hakata mängima samamoodi nagu Kalevis, aga seal oodati minult rohkem mängu juhtimist,» meenutas Tammiste. «Esimeses laagris, kuhu mind kutsuti, oli (Aleksandr) Gomelski veel treener ja välissõidud olid Brasiilia, Uruguai ja Brasiilia. Siis mul visked ei läinud sisse ja söötsingi kogu aeg. Seal mängisin põhikoosseisus tänu sellele.» «Järgmisel turneel Itaalias hakkasin rohkem viskama. Oleks 100% sisse pannud, oleks mulle andestatud, aga mul nii hea protsent polnud. Samas midagi ei öeldud ka, mis minult tahetakse. Siis polnud enam põhis ja sain vähe mänguaega. Nii ta läks,» kahetses Tammiste, kes sai veel erinevatel aastatel ka hiljem koondise piirimaile, kuid suurt läbilööki temalt ei tulnud. «Seal koondises oli punktiviskajaid niigi. Mina polnud see täht ning minult oodati mängu juhtimist. Oleks seda teinud ja kaitses mänginud, oleks kauem vastu pidanud,» kinnitas korvpallilegend saatejuhtide pärimise peale. Refereeritud artikkel Korvpall24.ee portaalist. 	Sport	Postimees Sport	1	1
21. november 2019, 14:45	https://tervis.postimees.ee/6831714/doktor-viigimaa-avaldab-millal-voib-treenides-tabada-akksurm	Postimees	Doktor Viigimaa avaldab, millal võib treenides tabada äkksurm	Margus Viigimaa ütleb, et üle 50-aastased inimesed, eriti mehed, ei tohiks riskida oma tervisega suuri koormusi võttes. FOTO: Remo Tõnismäe Pärast äsjast viirushaiguse põdemist ei tasu tõtata rajale ja spordisaali suursooritust tegema. Treenimisest ja ületreenimisest räägib Põhja-Eesti regionaalhaigla südametervise kabineti ülemarst ja kardioloogiakeskuse teadusjuht professor Margus Viigimaa. Kui füüsiliselt aktiivne inimene treenib, siis mis on märgid, et pingutus on üle piiri läinud? Tervise seisukohast ei pea üldse palju pingutama, sest süda ja veresooned tahavad mõõdukat koormust. Ja tõesti tekib situatsioone, kus harrastussportlased treenivad juba sama intensiivselt kui tippsportlased ja tahetakse pidevalt piire nihutada. Ühelt poolt on see mõistetav. Ent mingist hetkest alates ei ole enam tegu tervise tugevdamise, vaid selle piiri kompamisega, kus süda enam vastu ei pea. Piisab täiesti mõõduka intensiivsusega tervisetreeningust ja me saavutame 70–80 protsenti maksimaalsest treeninguga võidetavast edust. See tähendab siis 30 minutit päevas reibast kõndi ja vähemalt kaks korda nädalas minimaalselt 45 minutit intensiivsemat treeningut, mis ajab ka higistama ja hingeldama. Sellega on baasedu saavutatud. Hea treenituse juures võib intensiivsem treening ka kaks tundi kesta. Kuidas võistlusel aru saada, et südame koormuse piir on kätte jõudnud? Eks emotsioonid kontrollivad inimest väga palju ja on palju tippsportlasi, kes suudavad ennast nii-öelda pildituks joosta või suusatada. See muster kipub ka vanemas eas korduma ja raske on piire tunnetada, millal end tagasi hoida. Minu soovitus on, et üle 50 aastased inimesed, eriti mehed, ei tohiks väga riskida oma tervisega ja midagi ekstreemset teha. Maratonist rääkides: kui sellele eelneb regulaarne treening, toitumine on mitmekülgne, tervist ja taastumist on uuritud ning inimene valmistub spetsiaalselt maratoniks, siis on asi kontrolli all. Lihtsalt sageli tekivad probleemid, kui treenitus ei ole piisav. Teine probleem on see, kui inimesel on olnud näiteks viirusinfektsioon, organism ei ole veel taastunud ja ikkagi minnakse suurt sooritust tegema. See võib vahel väga hullusti kätte maksta ning tulemuseks on südamekahjustus paljudeks aastateks. Halvima variandina ka äkksurmad, mis ei oleks kindlasti tekkinud, kui inimene ei oleks ennast nii «tühjaks» jooksnud. Alati tuleb osata piiri tunnetada. Mul on mitmeid patsiente olnud, kes kuidagi pingutavad finišini välja, aga hiljem avastavad, et sellistel üritustel enam osaleda ei jaksa. Mul on ka väga hea meel, et Eestis on nüüd noorsportlaste tervisekontroll. Neile, kes koolis rohkem spordivad, on tagatud regulaarne jälgimine. Tehakse koormustest, vaadatakse, ega ei ole südametegevuse ja rütmihäirete kaasasündinud probleeme. Aeroobne tegevus on alati kasulik – aga mitte üle pingutades. Pikemalt saad kuulata südame tervist hoidvast ja toetavast treenimisest regionaalhaigla saatest «Tervisepooltund». 	Tervis	PM Tervis	0	63
21. november 2019, 14:30	https://sport.postimees.ee/6831658/pikalt-nomme-kaljus-pallinud-poolkaitsja-liitus-levadiaga	Postimees	Pikalt Nõmme Kaljus pallinud poolkaitsja liitus Levadiaga	Robert Kirss (mustas) FOTO: Marko Saarm/Sakala FCI Levadiaga liitus 25-aastane ründav poolkaitsja Robert Kirss. Pärnust pärit edurivimees sõlmis FCI Levadiaga üheaastase töölepingu koos võimalusega seda veel aasta võrra pikendada. Viimasel neljal hooajal mängis Kirss Nõmme Kalju eest, kokku kogunes tema arvele Premium Liigas 109 mängu ja 24 väravat. 2018. aastal tuli Kirss Nõmme Kalju rivistuses Eesti meistriks. «Mõtlesin kaua ja kaalusin erinevaid variante, aga tundsin, et vajan keskkonnavahetust. FCI Levadia ambitsioonid on kõrged, kindlasti oli ka see üks põhjustest, miks klubivahetuse kasuks otsustasin. Minu jaoks on kõik uus ja huvitav, tunnen täiendavat motivatsiooni end tõestada ja uues klubis läbi lüüa. Üritan mängida piisavalt hästi, et koondisesse jõuda ning olla meeskonnale kasulik, seda nii söötude, väravate kui ka teiste näitajate poolest,» ütles Kirss. «Robert on meie jaoks väärt täiendus, ta lisab meeskonda kvaliteeti ning tõstab tiimisisest konkurentsi. Tore on näha, et Robert on väga motiveeritud ning soovib end tõestada nii klubis kui ka koondises. Oleme väga õnnelikud, et ta FCI Levadiaga liitus!» sõnas FCI Levadia spordidirektor Sergei Pareiko. Robert Kirss hakkab FCI Levadia esindusmeeskonnas kandma särki numbriga 17. 	Sport	Postimees Sport	0	0
21. november 2019, 14:26	https://kodustiil.postimees.ee/6831321/tagasiteed-ei-ole-koolibussis-elav-abielupaar-pigem-sureks-kui-naaseks-endise-elu-juurde	Postimees	Tagasiteed ei ole: koolibussis elav abielupaar pigem sureks kui naaseks endise elu juurde	Bussis elav abielupaar. FOTO: Shutterstock Bussis mööda ilma rännata soovinud pere leidis üksvahe end küll pankroti äärelt, ent vannub sellest hoolimata, et ei kavatse endise elu juurde naasta. Tawny ja Michael McVay tunnistavad, et nende helesinine unistus koolibussiga maailmale ring peale teha läks küll mõnevõrra vett vedama, ent sellest hoolimata kavatsevad nad oma teekonda jätkata. Oma endisele elule selja pööranud Tawny ja Michael müüsid esmalt maha ühise kodu. Kahe kuu jooksul müüdi maha enam-vähem kogu pere maine vara, sealhulgas neile kuuluvad ettevõtted ning seiklus võiski alata, kirjutab The Sun. Kõigepealt kulutasid nad 4552 eurot renoveerimist vajavale bussile. Seejärel investeeriti 11 672 eurot remonditöödele, et buss elamiskõlblikuks muuta. Tawny ja Michael tunnistavad, et elu ratastel ei ole olnud sugugi lihtsate killast. Iga päev toob uusi raskusi, mida ületada. Noorte rännud viisid neid vahepeal suisa pankroti äärele, ent ka see ei paista tarmukaid noori heidutavat. «Igal elustiilil on omad plussid ja miinused. Ratastel kodu ei ole just kõige lihtsam valik, see nõuab sihikindlust ja ambitsiooni, kuna igapäevased probleemid ja autorikked vajavad lahendamist. Kui nüüd päris aus olla, siis ma pigem suren meie seikluste käigus, kui naasen igapäevaelu juurde,» möönab Tawny. Couple almost went bankrupt while converting a bus into a mobile home but the outcome is insane! https://t.co/gHFUZXkJbY 	Kodustiil	Kristina Kostap	0	4
21. november 2019, 14:24	https://majandus24.postimees.ee/6831682/general-motors-suudistab-konkurenti-suures-vandenous	Postimees	General Motors süüdistab konkurenti suures vandenõus	General Motors. FOTO: ROOSEVELT CASSIO / REUTERS Autofirma General Motors kaebas Fiat Chrysleri (FCA) kohtusse, sest väidetavalt maksis see ametiühingule pistist, et saada töökõnelustel ebaõiglane eelis ja sundida GM ühinemisega nõustuma. Süüdistuse järgi oli FCA endine tegevjuht, mullu surnud Sergio Marchionne mestis ametiühingu United Auto Workers (UAW) korrumpeerunud ametnikega. Vandenõu eesmärk oli sundida GMile peale kollektiivleping, mis omakorda oleks sundinud GMi ühinemiskõnelustele FCAga. Kohtukaebus tuleb paar nädalat pärast seda, kui UAW General Motorsi töötajad lõpetasid streigi. Praegu peab ametiühing kõnelusi FCAga. «FCA maksis miljoneid dollareid pistist, et saada hüvesid, järeleandmisi ja eeliseid kollektiivlepete läbirääkimistel, rakendamisel ja haldamisel,» teatas GM. Kaebuse järgi oli skeemi taga Marchionne, kes tahtis läbi FCAd soosivate ja GMi kahjustavate kollektiivlepete sundida GMi ühinemiskõnelusi alustama. «Marchionne tegi GMile aastate jooksul selgeks oma soovi firmad ühendada, vabatahtlikult või jõuga,» öeldakse hagis. Kui GM pakkumise tagasi lükkas, hakkasid Marchionne ja teised FCA töötajad koos UAW liidritega sepitsema kollektiivlepet, mis GMile kahju tooks. Lisaks FCA-le süüdistatakse hagis ka kolme endist FCA töötajat Alphons Iacobelli, Jerome Durdenit ja Michael Browni, kes on USAs korruptsiooni eest vangi mõistetud. FCA nimetas hagi alusetuks ja teatas, et see on ajastatud nii, et kahjustada ühinemiskõnelusi Prantsuse autofirmaga PSA, aga ka läbirääkimisi UAWga. 	Majandus	BNS	0	0
21. november 2019, 14:21	https://parnu.postimees.ee/6831514/kelmid-petsid-valja-ule-150-000-euro-mees-kaotas-raha-nii-vaidetavale-investeerijale-kui-oigusabi-pakkujale	Postimees	Kelmid petsid välja üle 150 000 euro: mees kaotas raha nii väidetavale investeerijale kui õigusabi pakkujale	Küberkelmus. FOTO: Elmo Riig Politsei sai eile teate pärnumaalaselt, kes pikema aja jooksul oli investeerimise eesmärgil rahaülekandeid teinud, kuid lõpuks sai petta ühismeedias “õigusabi” pakkunud petturiltki. Eile sai politsei teate, et end investeerimisteenuse pakkujana esitlenud ettevõte pettis Pärnumaa mehelt välja suure summa raha, mida too eri ajal investeerimiseks firma kontole kandis. Politsei- ja piirivalveameti pressiesindaja Kristi Raidla teatel ületab kelmusega tekitatud kahju esmastel andmetel 150 000 eurot, kuid täpne summa veel selgub. Internetikelmuse ohvriks langenud mehe sõnutsi oli ta ennast tänavu kevadel registreerinud internetis investeerimisteenuste pakkuja lehel kasutajaks ja kandis seal esialgu virtuaalsesse kaukasse raha. Pärast seda võttis temaga ühendust vene keelt kõnelev mees, kes juhendas edasise „investeerimise“ suhtes ja veenis kontole raha juurde kandma. Ühtlasi andis ta juhiseid, kuidas selle raha ruttu kokkusaamiseks kiirlaenu võtta. “Investeeritud raha mees tagasi ei saanud, misjärel võttis ta ühendust Facebookis õigusteenust pakkunud ettevõttega, mille esindaja lubas tal aidata raha tagasi saada” selgitas Pärnu politseijaoskonna vanemuurija Tiia Sinimeri. “Selleks paluti mehel veel eri summasid üle kanda. Kandeid tehti tegelikult koos, sest „õigusteenuse osutaja“ võttis mehe loal üle tema arvuti ja kandis sealt raha üle, väidetavalt siis selleks, et mees oma investeeringud tagasi saaks. Paraku jäi ta ilma kogu rahast.” Samalaadseid petuskeeme on viimasel ajal Eestis kasutatud korduvalt. Üldjuhul ei räägi teenusepakkujad eesti keelt. Nende jutt võib olla väga veenev, kuid alati tuleb hoolega mõelda, kas üldse vastata tundmatult välismaiselt numbrilt tulnud kõnele. Teiseks tasub oma rahaga alati ümber käia ettevaatlikult. “Kui keegi lubab kiiret hõlptulu ja ulmelisi summasid, on see juba väga selge ohumärk, et asi ei ole õige,” hoiatas Sinimeri. “Kunagi ei tasu oma pin-koode ega muid paroole anda suvalistele tundmatutele inimestele ega lubada kellelgi oma arvutit üle võtta. Sel juhul saab kelm seal vabalt toimetada ja teil puudub selle üle absoluutselt igasugune kontroll.” Alati on mõistlik enne ettevõtte tausta uurida ja ühtlasi arutada oma lähedaste, sõprade ja tuttavatega: kas keegi on midagi sellisest firmast ja investeerimisvõimalusest kuulnud. Kahtluse korral tuleks teatada politseisse. Kõnealuse juhtumi suhtes on alustatud kriminaalmenetlust kelmuse paragrahvi alusel. 	Pärnu Postimees	Merle Rallmann	5	107
21. november 2019, 14:18	https://poliitika.postimees.ee/6831675/peterkopi-uurimiskomisjoni-uks-jareldus-maaeluminister-on-uletanud-oma-padevust	Postimees	Peterkopi uurimiskomisjoni üks järeldus: maaeluminister on ületanud oma pädevust Loe täismahus raportit!	Taimar Peterkop. FOTO: Tairo Lutter Riigisekretär Taimar Peterkopi uurimiskomisjoni raportist selgub, et maaeluminister Mart Järvik ja tema nõunik on püüdnud veterinaar- ja toiduameti järelevalve läbiviimisesse sekkuda, Järvik teadis oma nõuniku huvide konfliktist juba maikuus ning osa ministri väiteid PRIA-le volituse andmata jätmise kohta on vastuolus komisjonile esitatud infoga. Riigisekretär Taimar Peterkopi eestvedamisel valminud aruanne maaeluminister Mart Järviku skandaalide aegreast ning üksikasjadest on valmis. Täna esitleti seda peaminister Jüri Ratasele ja avalikkusele. Ratas ütles ERRile, et maaeluminister Mart Järviku ametis jätkamise või mittejätkamise otsus selgub uue töönädala alguses. «Kokku on see aruanne 20 lehekülge. Soovin järgnevate päevade jooksul selle läbi töötada ja konsulteerida teiste valitsuserakondade juhtidega,» rääkis Ratas. Komisjoni ülesanne oli anda peaministrile vastused neljal teemal: Komisjoni järeldus: volitustega seoses oli komisjoni fookus kahel juhtumil, mis käsitlevad kohtuasju, kus üheks pooleks on riiki esindav PRIA ja teisel poolel ettevõtjad, kellelt PRIA nõuab tagasi toetusi. Mõlemas asjas on toimunud ka kriminaalmenetlus. Üks on L. kohtuasi, (ühe kohtualuse nime järgi), kus kohtu all on mitu füüsilist ja juriidilist isikut. Teine on S. kriminaalasi (ettevõtjate perekonnanime ja ettevõtjate esindaja järgi), kus kahtlustatavateks on mitu füüsilist ja juriidilist isikut. S. kohtuasjas oli nende kaitsjaks advokaat Urmas Arumäe. Komisjonile jäi ebaselgeks, miks jättis minister ühel juhul volituse andmata, kui ta teisel samalaadsel juhul selle andis. Komisjon tuvastas, et osa ministri väiteid volituse andmata jätmise kohta on vastuolus komisjonile esitatud infoga. Materjalide põhjal ei olnud komisjonil võimalik teha järeldust selle kohta, kas minister Mart Järvik jättis PRIA-le kohtuasjas volituse andmata Urmas Arumäe klientide huvidest lähtudes. Komisjoni järeldus: edastatud info põhjal selgus, et 14. mail 2019 teavitas Urmas Arumäe PRIA-t, et loobub S. kriminaalasjas juriidiliste isikute esindamisest/kaitsmisest, et vältida huvide konflikti, kuid sellest hoolimata jätkas ta S. esindamist ning on end ka kirjavahetuses ise nimetanud nende kaitsjaks. Maaeluminister Mart Järvik sai PRIA menetluses S. kriminaalasjas riigi esindamiseks nõu vandeadvokaat Urmas Arumäelt ajal, kui Urmas Arumäe tegutses ka S. huvides. Esitatud materjalidest nähtub, et minister Mart Järvik sai sellest asjaolust teada hiljemalt 22. mail 2019. Komisjoni järeldus: komisjon jõudis arusaamisele, et maaeluministri, tema nõuniku ja advokaat Urmas Arumäe tegevus on vastuolus positsiooniga, et ministril polnud kas üldse või piisavalt infot listeeriabakteri probleemi kohta ASis M.V.Wool. Komisjonile esitatud ja avalikest materjalidest on näha, et maaeluminister pidi saama listeeriabakteriga seotust teada hiljemalt 12. juunil 2019. Infovahetuse materjalid näitavad ka seda, et ministri nõunik Maido Pajo ja ministrit nõustav advokaat Urmas Arumäe on ministri korraldusel alates juuni keskpaigast listeeriabakteri probleemiga aktiivselt tegelenud. Komisjoni järeldus: komisjon leidis, et maaeluminister ja tema nõunik on püüdnud veterinaar- ja toiduameti järelevalve läbiviimisesse sekkuda, millega on ületanud oma pädevust.  Riigisekretäri moodustatud komisjon esitas peaministrile oma järeldused Põllumajanduse Registrite ja Informatsiooni Ametile (PRIA) volituste andmise, ministri nõuniku tegevuse, listeeriabakteri teemal toimunud info liikumise ning võimaliku sekkumise osas veterinaar- ja toiduameti ning PRIA töösse ja järelevalve läbiviimisse. Peaminister Jüri Ratas tegi ettepaneku uurimiskomisjoni loomiseks eelmisel nädalal, kui ei saanud ammendavaid vastuseid maaeluminister Mart Järvikult endalt. Komisjoni liikmeteks palus riigisekretär riigikontrolli ja õiguskantsleri kantselei esindaja ning riigikantselei õigusosakonna juhi. 	Poliitika	Anna Põld	27	23
21. november 2019, 14:15	https://sport.postimees.ee/6831640/edu-tuules-liverpool-plaanib-kodustaadioni-suuremaks-ehitada	Postimees	Edu tuules: Liverpool plaanib kodustaadioni suuremaks ehitada	Liverpooli toetajad kodustaadionil FOTO: CARL RECINE/Action Images via Reuters Liverpooli jalgpalliklubi jagas kohalikele elanikele 5000 lendlehte, kutsudes neid Anfieldi staadioni laiendamise avalikule arutelule. 2016. aastal 135 miloni euro eest peatribüüni suurendanud Liverpool tahab nüüd laiendada ühte otsatribüünidest. «Meie visioon on luua suurem Anfield, mis annaks võimaluse rohkematele inimestele jälgida maailmaklassi staadionil Euroopa parimat jalgpalli,» teatas klubi pressiteates. Esimene kohtumine huvilistega toimub 29. novembril, enne seda on Liverpool lubanud avalikustada oma täpsemad plaanid laienduse osas. Jalgpalliklubi hinnangul võimaldavad sellised üritused neil tutvustada oma ideid kohalikele elanikele, äridele ja fännidele. Samuti loodetakse kohtumistelt saada tagasisidet, millega ehitamisel arvestada. Praegu mahutab Liverpooli kodustaadion 54074 pealtvaatajat. 2016. aastal tehtud peatribüüni suurendamine lisas 8500 lisakohta. 	Sport	Postimees Sport	0	0
21. november 2019, 13:55	https://sport.postimees.ee/6831591/soome-suusalegend-ei-usu-niskaneni-voimalustesse-bolsunovi-ja-klabo-vastu	Postimees	Soome suusalegend ei usu Niskaneni võimalustesse Bolšunovi ja Kläbo vastu	Iivo Niskanen Seefeldi MMil. Sergei Bobylev/TASS FOTO: Sergei Bobylev/Sergei Bobylev/TASS Olümpiamängudelt kuus pronksmedalit võitnud Harri Kirvesniemi arvab, et Soome parim murdmaasuusataja Iivo Niskanen ei täida enda uue hooaja eesmärki. Kahekordne olümpiavõitja Niskanen seadis selle hooaja eel endale sihi, mida varem pole suutnud ükski Soome meessuusataja. Nimelt jahib ta MK-sarja üldvõitu. Soome rahvusringhäälingus eksperdina töötav Harri Kirvesniemi kaasmaalase võimalustesse ei usu. «Võib-olla on see natuke ebareaalne. Mina panustaks venelase Aleksandr Bolšunovi või norralase Johannes Hösflot Kläbo peale. Eriti Bolšunovi, kes on väga mitmekülgne», rääkis Kirvesniemi. Kuigi suusalegend tunnustab soomlast ambitsioonika sihi eest, leiab ta, et üldvõidu püüdmisega kaasnev tihe võistlusgraafik, võib kaasmaalasele hoopis karuteene teha. «Niskanen on tuntud selle poolest, et valmistub põhjalikult üheks võistluseks, nagu näiteks eelmise hooaja Otepää etapiks (Niskanen võitis 15 km klassikasõidu - toim). Kui ta peab hooaja jooksul palju võistlema, saab tal ka enda meelisdistantsidel olema raske.» Kirvesniemi arvab, et Niskaneni laeks võib jääda umbes viies koht üldarvestuses. Sama koha saavutas hooajal 2015/2016 ka Matti Heikkinen. 	Sport	Carl-Robert Puhm	0	0
21. november 2019, 13:50	https://maailm.postimees.ee/6831642/vostotsnoi-kosmodroomiga-seoses-algatati-uued-pettusejuurdlused	Postimees	Vostotšnõi kosmodroomiga seoses algatati uued pettusejuurdlused	Venemaa Vostotšnõi kosmodroom. FOTO: AFP / Scanpix Vene ametivõimud algatasid seoses korruptsiooni mähitud Vostotšnõi kosmodroomi ehitusega veel kaks pettusejuurdlust. Kosmodroom Amuuri regioonis on üks Venemaa tähtsamaid kosmoseprojekte ning selle eesmärk on vähendada sõltuvust Bajkongõri kosmodroomist, mida renditakse Kasahstanilt. Vostotšnõi ehitust on aga juba aastaid saatnud skandaalid, nende seas korruptsioon ja vargus. Kosmodroomi ehituse vältel on ametivõimud algatanud kümneid korruptsioonijuurdlusi. Novembris kurtis president Vladimir Putin valitsuse istungil, et korruptsioon on kõigest hoolimata jätkunud ja varastatud on miljoneid. Uurijad teatasid täna, et vahemikus november 2018 kuni mai 2019 varastati umbes 240 miljonit rubla, ehk 3,4 miljonit eurot. Putini pressišeff Dmitri Peskov ütles ajakirjanikele, et valitsus on Vostotšnõi kosmodroomi ehituseks eraldanud 91 miljardit rubla (1,3 miljardit eurot) ja sellest 11 miljardit rubla (155 miljonit eurot) on pihta pandud. Varastatud rahast on valitsus tagasi saanud 3,5 miljardit rubla. Vostotšnõi kosmodroomil pidid mehitatud kosmoselennud algama juba läinud aastal, aga suurprojekt on järjepidevalt graafikust maas olnud. 	Maailm	AFP / BNS	1	0
21. november 2019, 13:43	https://tartu.postimees.ee/6831604/mootmised-kinnitavad-et-ohukvaliteet-tartu-koolide-juures-on-hea	Postimees	Mõõtmised kinnitavad, et õhukvaliteet Tartu koolide juures on hea	Üks mõõtmispaik asus Mart Reiniku kooli algklasside maja juures Riia tänaval. FOTO: Keskkonnagentuur Keskkonnaagentuur uuris sel sügisel koos Tartu koolide õpilastega, kas õhk koolide ümbruses on puhas ja kas kooli tänavapoolses küljes on õhukvaliteet halvem (NO2 kontsentratsioon suurem) kui kooli siseõues ning kui suurel määral? Neljanädalase mõõteperioodi tulemustest saab järeldada, et õhukvaliteet projektis osalenud koolide juures lämmastikdioksiidi kontsentratsioonide poolest on hea: ühtegi kehtestatud piirväärtust mõõteperioodi tulemuste raames ei ületatud. Perioodi keskmine NO2 kontsentratsioon jääb palju madalamaks kehtestatud aasta keskmisest lämmastikdioksiidi piirväärtusest (40 μg/m3) . «Projekti tulemuste analüüsist ilmnes, et mida kaugemal asub mõõtmispunkt liiklustihedast sõiduteest, seda väiksem on ka lämmastikdioksiidi kontsentratsioon. Seega saame kinnitada varasemaid teadmisi, et linnaõhu kvaliteet on oluliselt mõjutatud transpordist ning heitme tase sõltub otseselt kaugusest heitme allikast,» kommenteeris projekti eestvedaja, keskkonnaagentuuri andmehaldusosakonna peaspetsialist Helen Heintalu. Õhukvaliteedi hindamine võimaldas saada infot, millises keskkonnas meie koolilapsed iga päev viibivad ning kas õhukvaliteet muutub oluliselt, kui mõõta seda erinevates asukohtades kooli ümbruses. Septembri keskpaigas alanud projekti käigus paigaldas keskkonnaagentuur neljaks nädalaks NO2 passiivsed difusioonkogujad Mart Reiniku kooli, Karlova kooli, katoliku hariduskeskuse ja Kivilinna kooli juurde. Projekt kuulus Euroopa keskkonnaameti juhitavasse üleeuroopalise õhukvaliteedi teemalisse kodanikuteaduse projekti CleanAir@School. 	Tartu Postimees	Tartu Postimees	0	0
21. november 2019, 13:41	https://kodustiil.postimees.ee/6831369/ulevaade-kust-leiab-harjumaal-koige-odavamalt-uue-korteri	Postimees	Ülevaade: kust leiab Harjumaal kõige odavamalt uue korteri	Haabersti kodu. FOTO: City24 Kinnisvaraanalüütikud ja pankurid räägivad sageli eluaseme taskukohasusest, kuid sellega seoses saab välja tuua vaid keskmisi näitajaid, sest taskukohasus on iga koduostja jaoks suhteline mõiste – mõnele on taskukohane miljonieurone eluase, teine pingutab, et koos pangalaenuga poolsada tuhat kokku saada. Kui keegi otsib Tallinnas või Harjumaal soodsa hinnaga kodu uusarendusse, siis tuleb väiksemate, ühe- kuni kahetoaliste korterite puhul arvestada hinnaklassiga, mis jääb 60 000 ja 75 000 euro vahele, vahendab kinnisvaraportaal City24. Huvitav on siinkohal märkida, et madalamasse hinnaklassi jäävate korterite eest küsitakse sõltumata piirkonnast enam-vähem sama hinda, millest allapoole ei lase pakkumisi teha ilmselt ehituse omahind. Nii võib näiteks 65 000 euroga soetada uue korteri pealinnast mõnikümmend kilomeetrit kaugemal asuvasse Keilasse, aga ka Lasnamäele, Mustamäele või Haaberstisse. Valik Tallinna ja Harjumaa uusarenduste korterite madalamaid pakkumishindu: Tallinn Haabersti Kodu, Haabersti – 66 900 Hõbevalge, Lasnamäe – 72 000 Kadaka Metsapark, Mustamäe – 65 900 Nero Residents, Lasnamäe – 67 000 Pikaliiva tn 18, Haabersti – 69 800 Priisle Kodud, Lasnamäe – 71 200 Pöörise Kodud, Mustamäe – 63 000 Raua 63, Kesklinn – 63 000 Rocca Towers, Haabersti – 59 900 Uus-Mustamäe, Mustamäe – 71 990 Ümera 28a, Lasnamäe – 57 000 Harjumaa Maardukodu, Maardu – 59 670 Männipargi, Keila – 65 900 Vasarakodu, Keila – 71 000 Väike-Rae, Rae küla, Rae vald – 59 000 Metsapargi, Iru küla, Jõelähtme vald – 69 900 Hinnaülevaade on koostatud kinnisvaraportaali City24.ee uute korterite pakkumiste põhjal. Hinnana on näidatud korteriarenduse korteri madalaimat pakkumishinda seisuga 21.11.2019. 	Kodustiil	Kristina Kostap	0	14
21. november 2019, 13:35	https://sport.postimees.ee/6831611/ott-tanak-citroeni-lahkumisest-see-on-kindlasti-suur-tagasilook-kogu-sarjale	Postimees	Ott Tänak Citroëni lahkumisest: see on kindlasti suur tagasilöök kogu sarjale	Ott Tänak Soome ralli meediapäeval FOTO: Sander Ilvest Tänavune autoralli maailmameister Ott Tänak avaldas selgelt arvamust, et Prantsusmaa autotootja lahkumine WRCst mõjub negatiivselt kogu MM-sarjale. Juba peaaegu kuu aega maailmameistri staatust nautida saanud Ott Tänak andis hooaja võrdlemisi ootamatul viisil lõppemise järel oma toetajale Betsafe’ile põneva intervjuu, kus rääkis nii Citroëni värskest MM-sarjast loobumisest kui ka iseenda Hyundaisse siirdumisest. Pärast Kataloonias MM-tiitli kindlustamist andsid mõista, et see, millega just hakkama olite saanud, ei olnud sulle veel päris hästi kohale jõudnud. Kuidas on olukord nüüd, paar nädalat hiljem? Tänak: Olen jätkuvalt rahul, et suutsime tiitli Hispaanias ära kindlustada. Hooaeg oli pikk ja pidime omajagu takistusi ületama ning eks meid pandi üksjagu proovile, et tiitel saada, aga pidasime vastu ja loomulikult on tunne hea. Viimastel päevadel-nädalatel on palju räägitud sellest, et Citroën võib MM-sarjast loobuda – ning 20. novembril tuligi ametlik teade, et järgmisel aastal sõidab MM-sarjas vaid kolm võistkonda. Milliseid mõtteid sul rallisõitjana selline uudis tekitab? See on kindlasti suur tagasilöök kogu sarjale ja sunnib nii FIAt kui ka sarja promootorit peeglisse vaatama ning midagi ette võtma, et sport ei kaotaks oma võlu. Paar aastat on meie spordil justkui hästi läinud, aga see ei tähenda, et areng võiks seisma jääda. Nüüd on kindlasti see koht, kus tulevikule tuleb selge suund anda, kuna see tekitaks nii fännides kui ka tootjates jällegi elevust nagu oli 2017. aastal uute autodega. Viimastel aastatel on MM-hooaeg lõppenud Austraalias, järgmise aasta kalender näeb aga ette, et aasta viimane etapp sõidetakse Jaapanis. Millises paadis oled sina – kas hooaeg peaks lõppema Euroopas või võib viimane etapp vabalt ka kuskil kaugel toimuda? Loomulikult oleks tore, kui viimane etapp toimuks Euroopas. Juhul kui meistritiitli otsustamine jääks viimasele etapile, siis sõitjate perspektiivist toimiks parimana just Wales, sest seal on kõigile võrdsed olud ja tingimused ausaks võitluseks. Üleüldiselt aga usun, et hooaja kulminatsioon uue etapi näol võiks ka piisavalt elevust tekitada ja varahommikul ralli jälgimine ei tohiks väga keeruline olla. Kataloonia ralli järel sai ametlikult selgeks, et sõidad järgmised kaks hooaega Hyundai ridades. Millal ja miks võtsid enda jaoks vastu otsuse, et soovid tiimi vahetada? Otsuse tegin pärast Walesi rallit ja põhjus on Hyundai pidev areng ning tugev meeskond. Alati on lihtsam jääda, aga selleks, et võidelda tiitlile, ei tohi jääda arengus seisma ja niikaua, kui ma veel spordis olen, kavatsen endast parima anda ja usun, et suudan veel areneda. 	Sport	Postimees Sport	2	114
21. november 2019, 13:31	https://elu24.postimees.ee/6831624/briti-diplomaat-valas-oli-tulle-ma-ei-maleta-prints-andrew-oobimist-minu-residentsis	Postimees	Briti diplomaat valas õli tulle: ma ei mäleta prints Andrew ööbimist minu residentsis	Prints Andrew novembris 2019 FOTO: ZUMAPRESS.com/scanpix Briti endine peakonsul USAs New Yorgis Thomas Harris kinnitas, et prints Andrew külastas tõepoolest 2001. aasta aprillis New Yorki, kuid ei ööbinud mitte tema residentsis, nagu kuningliku pere liikmed tavaliselt teevad, vaid mujal.  Prints Andrew sõnas varem, et ööbis Harrise juures ajal, mil ta väidetavalt seksis 17-aastase Virginia Robertsiga, teatab mirror.co.uk. Prints tunnistas, et ta võis külastada alaealiste ärakasutamise eest karistada saanud ameeriklasest miljonäri Jeffrey Epsteini New Yorgi kodu, kuid kindlasti ei jäänud ta sinna ööbima, vaid ta ööbimispaik oli Briti peakonsuli kodus. Prints Andrew juulis 2019 FOTO: ZUMAPRESS.com/scanpix «Ma ei mäleta, et prints Andrew oleks 2001. aasta aprillis minu elukohas ööbinud. Mul ei ole kirjas, millal keegi kõrgetest külalistest New Yorgis oli, kuid Buckinghami paleel on kindlasti. Igatahes ei mäleta ma prints Andrew visiiti,» teatas eksdiplomaat. Harris pidas New Yorgis peakonsuliks olles päevikut, kuid tal ei ole seda enam alles ja ta ei saa sealt kontrollida, kas prints Andrew oli ta külaline. Virginia Roberts, kes oli üks Jeffrey Epsteini seksiimpeeriumi ohvritest, mäletab prints Andrew'ga kohtumist 2001. aasta lihavõtete ajal. Naise väitel sundis Epstein teda kolmel korral printsiga seksima. Buckinghami palee andmetel oli prints Andrew 2001. aasta USA visiidi ajal New Yorgis ja Bostonis, kuid ei täpsustatud, kus ta ööbis. Kuninganna Elizabeth II vabastas oma poja prints Andrew pärast katastroofilist intervjuud BBC saates «Newsnight» ajutiselt kuninglikest kohustustest. 	Elu24	Inna-Katrin Hein	0	9
21. november 2019, 13:28	https://maailm.postimees.ee/6831582/soomes-paljastati-autokoolide-hinnakartell	Postimees	Soomes paljastati autokoolide hinnakartell	Õppesõiduauto. Pilt on illustratiivne. FOTO: Arvo Meeks/Scanpix Soome konkurentsi- ja tarbijaamet (kilpailu- ja kuluttajavirasto – KKV) määras karistuse Uudenmaa autokooliliidule ja kaheksale autokoolile hinnakartelli moodustamise eest. KKV hinnangul tõstsid hinnakartellis osalejad omavahel kokku leppides B-kategooria kursuste hindu. Hindade kergitamise plaaniga tulid Uudenmaa autokoolide liidu juhatuses välja kuus autokooli. Kartell mõjutas uusi autokoole Porvoos kursuste hindu tõstma, üritades teha võimatuks hinnalangetamise. KKV teatel tõstsid kolm Porvoos asunud autokooli B-kategooria kursuse hinda 2013. aasta jaanuaris 600 euro võrra. Kui Porvoos alustas 2014. aasta sügisel tegevust kaks uut autokooli, survestasid kolm vanemat ettevõtet uusi autokoole tõstma B-kategooria kursuse hinda 300-400 euro võrra. Hinnakartell tegutses Porvoos KKV väitel 2013. aasta jaanuarist kuni 2014. aasta sügiseni ning liidu poolt algas hindade mõjutamine 2012. aasta kevadel ning lõppes 2015. aasta sügisel. «Ettevõtted peavad ise otsustama, kuidas nad oma tooteid hinnastavad,» sõnas KKV tegevjuht Kirsi Leivo pressiteates. «Nad ei saa hindade tõstmist omavahel kokku leppida või arutada ning ametiliit ei tohi soovitada hindade tõstmist. Hinnakokkulepped on tarbijate petmine.» Hinnakartelli moodustamise eest saavad suuremad trahvid autokool Driver's Club, Porvoo autokool (praegune Timo Anttila Yhtiöt oy), Malmi autokool ja Järvenpää sõiduõppekeskus. 	Maailm	HS/PM	0	19
21. november 2019, 13:17	https://heureka.postimees.ee/6831293/jarelvaadatav-tonu-viigi-loeng-vabas-akadeemias-kuidas-naha-nahtamatuid-taevakehi	Postimees	Järelvaadatav: Tõnu Viigi loeng Vabas Akadeemias «Kuidas näha nähtamatuid taevakehi?»	Postimees teeb reedel otseülekande Tartus toimuvalt Vaba Akadeemia loengult, kus astronoom Tõnu Viik räägib sellest, kuidas me saame teavet silmale nähtamatute taevakehade kohta. Universumis on selliseid taevakehi, mis kiirgavad elektromagnetilise spektri raadio-, infrapuna-, ultraviolett-, röntgen- ja gammalainetes. Lisaks püüame neutriinokiirgust ja viimasel ajal ka gravitatsioonikiirgust. Loengus tuleb juttu sellest, kuidas see kõik käib. SA Academia Artium Liberalium ehk Vaba Akadeemia on möödunud aasta algul asutatud ühendus, mis koondab eesti haritlasi: teadlasi, mõtlejaid, intellektuaale ja õppijaid. Akadeemia eesmärgiks on luua tingimused renessansitüüpi haritlasringi tekkimiseks ja kujunemiseks kooskõlas vabade kunstide kontseptsiooniga. Akadeemia asutajateks on Marju Lepajõe, Mihhail Lotman, Ülar Ploom, Hardo Pajula ja Maria-Kristiina Lotman. 	Heureka	Claire Peinar	0	0
21. november 2019, 13:15	https://sport.postimees.ee/6831533/jose-mourinho-tottenhamist-mida-luban-kirge-toelist-kirge	Postimees	Jose Mourinho Tottenhamist: «Mida luban? Kirge, tõelist kirge!»	Jose Mourinho nägu on jälle naerul. FOTO: Flavio Lo Scalzo/REUTERS Kolmapäeval Londoni Tottenham Hotspuri jalgpallimeeskonna peatreeneriks saanud legendaarne Jose Mourinho ütles, et on väga õnnelik ja ootab töö algust suure õhinaga. 56-aastane portugallane toodi klubisse pärast fännide lemmiku Mauricio Pochettino vallandamist teisipäeva õhtul. Spurs TV-le antud intervjuus lubas Mourinho tuua meeskonda tagasi kire: «Mida luban? Kirge, tõelist kirge! Kirge enda tööd tehes ja ka kirge klubile, sest selline olen olnud terve karjääri jooksul. Muidugi proovin teha kõik seda klubi armastavad inimesed uuesti õnnelikuks.» Mourinho rääkis Tottenhami meeskonnast ainult heade sõnadega, kiites klubi oma paremate mängijate hoidmise eest. Ühtlasi on ta rahul praeguse koosseisuga: «Seda juhtub väga harva, kui peatreener liitub mõne klubiga ja tunneb tulevast tiimi nähes rõõmu. Tavaliselt meeldib sulle osa meeskonnast, aga mitte piisavalt, ja edasi mõtled ainult sellest, kuidas asja muuta. Siin niisugust probleemi ei ole.» Lisaks kiitis Inglismaal varem Chelseat ja Manchester Unitedit juhendanud treener ka Tottenhami uut staadionit ja treeningkompleksi, mida ta peab maailma parimaks. Mourinho leping kestab 2023. aasta suveni, ta teenib BBC andmetel 8 miljonit naela aastas. Tegemist on tema esimese töökohaga pärast Manchester Unitedist vallandamist eelmise aasta detsembris. Eelmisel hooajal Meistrite liiga finaali jõudnud Tottenham asub Inglismaa kõrgliigas alles 14. kohal, liidrist Liverpoolist 20 punkti kaugusel. Eelmine juhendaja Pochettino ei suutnud võita klubiga ühtegi tiitlit ning vallandati suuresti koduliiga halbade tulemuste tõttu. Tottenhami üks omanikest Daniel Levy näeb Mourinhot treenerina, kes suudab tuua tiimi uue energia ja mängijatesse eneseusu. Mourinho on igas klubis, kus ta seni töötanud, võitnud vähemalt mõne karika. Seda loodab Levy ka Tottenhamis. Tottenhami fännide ametlik ühendus polnud siiski asjade käiguga eriti rahul. Enamik fänne tahtnuks, et Pochettinole oleks antud võimalus püüda veel ise asju parandada, sest ta on selle ära teeninud ja fännid pole kindlad, kuidas asjad nüüd toimima hakkavad. Tottenham andis ka teada, et lisaks Mourinhole on abitreeneritena liitumas endine Lille’i peatreener Joao Sacramento, samuti Nuno Santos. 	Sport	Postimees Sport	0	0
21. november 2019, 13:10	https://tervis.postimees.ee/6831590/selliste-sumptomitega-annavad-endast-marku-praegu-enim-kimbutavad-viirushaigused	Postimees	Selliste sümptomitega annavad endast märku praegu enim kimbutavad viirushaigused	Paragripi tunneb ära kõigepealt valusa kurgu järgi, kuid tavaliselt ei jää tulemata ka nohu ja haukuv köha. FOTO: LightField Studios/PantherMedia / LightField Studios Ülemiste hingamisteede viirusnakkuste tõttu pöördus 46. nädalal ehk perioodil 11.–17. novembrini arstide poole 2704 inimest, neist 52,6 protsenti olid kuni 15-aastased lapsed. Terviseameti andmeil moodustas viirusliku päritoluga haigestumiste arv 71,9 protsenti, ülejäänud 28,1 protsenti haigusjuhtudest põhjustasid erinevad mikroorganismid. Viirusnakkused olid peamiselt seotud rinoviirusega (39 protsenti) ja paragripiviirusega (14 protsenti). Laboratoorselt kinnitati veel 1B-gripiviirus. Gripitaolistesse haigustesse ja ülemiste hingamisteede viirusnakkustesse haigestumine püsib stabiilsena ning endiselt madalal tasemel. Püsivat gripiviiruse levikut ei ole veel täheldatud. Haigestumine Euroopas Euroopa gripiseirevõrgustiku andmetel oli grippi haigestumise intensiivsus Euroopa regiooni kõikides riikides madal. Püsivat gripiviiruse levikut ei ole veel täheldatud üheski riigis, kuid registreeritakse üksikuid gripiviirusega seotud haigusjuhte. Millised sümptomid on rinoviirusel ja paragripil? Rinoviirus Umbes 30–40 protsendil täiskasvanutest esinevate nn külmetushaiguste põhjuseks on rinoviirused. Rinoviirustele on iseloomulik aevastamine, nohu, vahel esineb ka valulik kurk. Paragripiviirus Põhjustab enamasti palavikku, nohu, ninakinnisust ning köha. Tekkida võib ka gripile iseloomulik lihaste valu. Vahel kulgeb haigus läkaköhalaadse haiguspildiga – palaviku ja köhahoogudega. Paragripp ei lähe nädalaga mööda, vaid vaevab põdejat pikemat aega. Lastel võib see esineda aastaringselt ning neil võib tekkida krupp ehk kõri- ja hingetorupõletik. Allikas: Terviseamet 	Tervis	PM Tervis	0	0
21. november 2019, 12:57	https://maailm.postimees.ee/6831580/raport-paremaarmuslik-terrorism-on-kasvanud-maailmas-320-protsenti	Postimees	Raport: paremäärmuslik terrorism on kasvanud maailmas 320 protsenti	USA paremäärmusliku liikumise Proud Boys liige meeleavaldusel Portlandis. FOTO: JOHN RUDOFF/AFP/SCANPIX Ülemaailmne paremäärmuslik terrorism on kasvanud viimase nelja aasta jooksul tervelt 320 protsenti, selgub järelevalveorgani Institute for Economics and Peace (IEP) raportist. Globaalne Terrorismi Indeks näitas 2019. aastal ülemaailmse terrorismi üldist langustrendi, arvesse võeti rünnakute ja hukkunute arvu ning terroriaktidega põhjustatud majanduslikku kahju. Sellest hoolimata tuuakse välja, et terroritegevus on maailmas endiselt märkimisväärselt kõrgel tasemel ning eriti murettekitav on paremäärmusliku terrorismi suur kasv. Terroriaktides hukkunute koguarv kahanes aastaga 15,2 protsenti, võrreldes 2014. aastaga on hukkunute arv vähenenud tervelt 52 protsenti. Samas hukkus eelmisel aastal terroritegevuse tõttu siiski kokku 15 952 inimest. Raporti hinnangul on terrorism endiselt ülemaailmne oht ning 2018. aastal registreeriti 71 riigis vähemalt üks terrorismiga seotud surmajuhtum – see on kõrgeim näitaja alates 2002. aastast. Kuigi Lääne-Euroopas on terrorismiga seotud surmade arv kahanenud aastaga 70 protsenti, hoiatab raport, et Euroopas, Põhja-Ameerikas ja Okeaanias on kasvuteel paremäärmuslik terrorism. Mainitud piirkondades suurenes paremäärmuslike rünnakute ohvrite arv eelmise aastaga 52 protsenti. Sellel aastal on paremäärmuslik terror nõudnud septembrikuuni 77 inimese elu. Selle aasta jaanuaris teatas Laimuvastase Liiga ekstremismiuuringute keskus, et kõik 2018. aasta USA terrorirünnakud olid seotud paremäärmuslike isikute või liikumistega. IEP tegevjuht Steve Killelea märkis, et kuigi paremäärmusliku terrori näitajad ei ole üldarvuna kõrged, on nelja aasta jooksul toimunud 320 protsendi suurune ohvrite kasv tõsine murekoht. Enamik paremäärmuslaste rünnakuid pandi toime USAs ja Kanadas. Killelea sõnul on üks faktor tulirelvade lihtne kättesaadavus Põhja-Ameerikas. Enamik paremäärmuslikke terroriste ei kuulu ühtegi rühmitusse, kuid ekspertide sõnul on rünnakute omistamine nn üksikutele huntidele eksitav, kuna ülekaalukalt on ründajate radikaliseerumisega seotud teatud rühmitused või suhtlusvõrgustikud. 	Maailm	Newsweek/PM	2	39
21. november 2019, 12:51	https://sport.postimees.ee/6831572/tagasi-kalev-cramosse-arnett-moultrie-lahkus-permi-parmast	Postimees	Tagasi Kalev/Cramosse? Arnett Moultrie lahkus Permi Parmast	Arnett Moultrie kogus Permis kuue mänguga keskmiselt 17,7 punkti ja 6,8 lauapalli. FOTO: parmabasket.ru VTB Ühisliigas mängiv Permi Parma korvpallimeeskond teatas, et lõpetas koostöö ameeriklasest keskmängija Arnett Moultriega. Eelmisel hooajal säras Moultrie BC Kalev/Cramo ridades ja teenis tänu sellele suvel lepingu rikkamas Permi klubis. Nüüd on see lõppenud. «BK Parma ja ameeriklasest tsenter Arnett Moultrie lõpetasid poolte kokkuleppel koostöö. Täname Arnetti meie meeskonna esindamise eest ja soovime talle edu!» on kirjas klubi lühikeses teates. Moultrie kogus Parma eest peetud kuues mängus keskmiselt 17,7 punkti ja 6,8 lauapalli. Permi meeskond asub Ühisliigas ühe võidu ja kuue kaotusega eelviimasel kohal. 	Sport	Toimetas Ville Arike	0	40
21. november 2019, 12:43	https://elu24.postimees.ee/6831548/video-pikne-loi-uus-meremaal-peaaegu-lennukisse	Postimees	Video: pikne lõi Uus-Meremaal peaaegu lennukisse	Uus-Meremaal Christchurchis jäädvustati hetk, kui sealse lennuvälja stardi- ja maandumisrajal olnud lennuk pikselöögiga peaaegu pihta sai.  Airbus A380 võttis videosse lennufirma Garden City Helicopters piloot, teatab bbc.com. «Selline pilt avanes meile maandumisrajal! Araabia Ühendemiraatide lennufirma Emirates Airline lennuk ootas tormi möödumist,» kirjutas helikopterifirma sotsiaalmeedias viitega lennukile, äikesele ja pikselöögile. Uus-Meremaa meteoroloogiateenistuse teatel on Christhurchi piirkonnas äikesetormid, millega võivad kaasneda rahesajud. Meteoroloogide sõnul nägid nad äikesetormis kahe tunni ajal 700 pikselööki. Ilm on Christchurhis tormine vähemalt nädala lõpuni. 	Elu24	Inna-Katrin Hein	0	54
21. november 2019, 12:37	https://parnu.postimees.ee/6831541/galerii-ja-video-jouluvanad-aitasid-iseseisvuse-valjakul-kuuske-pusti-panna	Postimees	Galerii ja video: jõuluvanad aitasid Iseseisvuse väljakul kuuske püsti panna	Tänasest kaunistab Pärnu Iseseisvuse väljakut 12meetrine hõbenulg, mis südalinna jõudis Paikuselt Kodara tänavalt. 29 aastat tagasi istutatud puu oli omanik Eeri Kärje sõnutsi niivõrd suureks ja kohevaks kasvanud, et võis tuulega ohtlikuks muutuda. Puu saagimist alustati täna hommikul kolmveerand üheksa paiku. Jõulupuu linnale loovutanud Kärg jõudis täna hiljem tööpostile, kuna soovis oma silmaga näha, kuidas tema istutatud puu koduhoovist minema sõidab. Nulu võttis maha Euro Cactus OÜ, mis Pärnu jõulupuude eest on hoolt kandnud aastaid. Ettevõtte projektijuhi Arne Meieri hinnangul saadi tänavune pühadepuu kätte vähese vaevaga. Talle meenus aastatetagune puu toomine Tori kandist, kus masinad kohe kinni jäid. 	Pärnu Postimees	Kristo Niglas, Mailiis Ollino	0	83
21. november 2019, 12:34	https://maailm.postimees.ee/6831537/iraani-revolutsioonikaart-kiitis-relvajoude-protestide-mahasurumise-eest	Postimees	Iraani revolutsioonikaart kiitis relvajõude protestide mahasurumise eest	Iraanis kütusehindade järsust tõstmisest põhjustatud rahutused. FOTO: SIPA / SCANPIX Iraani revolutsioonikaart kiitis relvajõude «mässajate» vastu aegsasti tegutsemise eest ja teatas täna, et pärast mitut päeva rahutusi on olukord riigis taas rahulik. Meeleavaldused algasid reedel, mõni tund pärast seda, kui võimud tõstsid kütusehinda kohati kuni 200 protsenti. Autojuhid blokeerisid Teheranis teid ja rahutused levisid ka teistesse linnadesse. Pahane rahvas süütas tanklaid, ründas politseijaoskondi ja rüüstas poode. «Bensiinihinna tõstmisest tingitud vahejuhtumid, suured ja väiksed, leidsid aset peaaegu sajas Iraani linnas,» teatas revolutsioonikaart. Teates lisati, et rahutused peatati vähem kui ööpäevaga ja mitmes linnas 72 tunniga, kuivõrd relvajõud tegutsesid targalt ja kiiresti. «Mässuliste liidrite vahistamine aitas olukorda märkimisväärselt rahustada,» lisas revolutsioonikaart. Internet oli täna viiendat päeva järjest pea täielikult kinni. Kuigi Iraani ametnikud on kinnitanud viie inimese hukkumist, nende seas kolm surnuks pussitatud julgeolekutöötajat, on ÜRO inimõigusbüroo mures kuulduste pärast, et lahingmoona kasutamine tõi kaasa märkimisväärse arvu inimohvreid. Amnesty Internationali teatel on hukkunud vähemalt üle saja meeleavaldaja ja võimalik et lausa 200. Internetisulu tõttu on verevalamise tegelikku ulatust keeruline hinnata. 	Maailm	AFP / BNS	0	0
21. november 2019, 12:30	https://sport.postimees.ee/6831521/lappi-toyotast-lahkumisest-tagasi-vaadates-voisin-teha-vale-otsuse	Postimees	Lappi Toyotast lahkumisest: tagasi vaadates võisin teha vale otsuse	Esapekka Lappi. FOTO: @World Äsja töötuks jäänud Soome rallisõitja Esapekka Lappi arvas usutluses Soome meediale, et Citroëniga liitumine võis olla vale otsus, kuid ta ei kahetse midagi. «Tagasi vaadates on lihtne öelda, et tegin vale otsuse. Samas ei tea, kuidas ma tänavu Toyotas sõitnuksin. Kõik on oletuslik,» rääkis Lappi. Aastatel 2017 ja 2018 Toyota roolis kihutanud ning ka karjääri esimese võidu teeninud Lappi otsustas, et soovib karjääris muudatuse teha ja liitus üllatuslikult Citroëni tehasemeeskonnaga. Ta sai küll terve hooaja kuuekordse maailmameistri Sebastien Ogier'ga koos sõita, kuid nüüd on vesi ahjus. Tänavusel hooajal jõudis Lappi kolmel korral poodiumi teisele astmele, kuid mitme katkestamise tõttu leiame soomlase üldedetabelis alles kümnendalt realt. Praegu on ainus vaba koht saadaval veel M-Spordis, kuid sellele heitleb mitu sõitjat ja Lappi sõidud sel aastal tema aktsiaid ei tõsta. 	Sport	Postimees Sport	0	1
21. november 2019, 12:26	https://sobranna.postimees.ee/6831333/tanased-reisileiud-euroopa-ilusaim-jouluturg-prahas-on-vaid-20-euro-kaugusel	Postimees	Tänased reisileiud: Euroopa ilusaim jõuluturg Prahas on vaid 20 euro kaugusel! Täiendatud!	FOTO: Shutterstock Reisileiud on kokku kogutud trip.ee ja hetked.ee lehekülgedelt. Edasi-tagasi lend Tallinnast Ateenasse alates 110€ Edasi-tagasi lend Riiast Teherani alates 238€ Edasi-tagasi lend Tallinnast Kanadasse alates 284€ Edasi-tagasi lend Tallinnast Lõuna-Aafrika Vabariiki alates 416€ Edasi-tagasi lend Tallinnast Bangkokki alates 451€ Edasi-tagasi lend Tallinnast Maldiividele alates 538€ Edasi-tagasi lend Riiast Prahasse alates 20€ Edasi-tagasi lend Riiast Põhja-Itaaliasse alates 36€ 	Sõbranna	Triin Sepp	0	27
21. november 2019, 12:25	https://tervis.postimees.ee/6831513/hiinas-diagnoositud-muhkkatk-on-laastanud-eesti-alasid-korduvalt	Postimees	Hiinas diagnoositud muhkkatk on laastanud Eesti alasid korduvalt	Muhkkatku tekitav bakter Yersinia pestis. FOTO: Shutterstock Hiinas diagnoositi nakatunud jäneseliha söönud mehel eelmisel nädalal muhkkatk, mida tunti keskajal «musta surmana» ja mis põhjustas mitmeid pandeemiaid. Muhkkatk on korduvalt laastanud ka Eestit. Muhkkatk on mikroobi Yersinia pestis põhjustatud äge nakkushaigus, mida iseloomustab palavik, lümfisüsteemi ja kopsude kahjustus ning raske intoksikatsiooniseisund. Katkumikroobide loodusperemeesteks on närilised ja haigus levib kirpude vahendusel. Inimeselt inimesele võib katk levida ka piisk- ja puutenakkusena. Ajakiri Eesti Arst on vahendanud, et kui katk levis Eesti aladel, ei olnud veel olemas tervishoiustatistikat ja andmed inimeste haigestumise kohta pärinevad kroonikatest. Nendest selgub, et katk levis siin 1211.–1212., 1532., 1549.–1553., 1565.–1566., 1571., 1577., 1580. ja 1657. aastal. Viimati levis katk Eesti aladel 1708.–1713. aastal Põhjasõja ajal. Katku kirjeldus teabeallikates on üldsõnaline: esines «katkutõbi», «suur katk», «tohutu katk», «must surm», «tõsine idamaa katk». Ühegi epideemia korral ei ole kirjeldatud haiguse kliinilisi nähte ega osutatud ohuteguritele. Ainult 1577. aastal ümberpiiratud Tallinnas puhkenud katkuepideemia kohta on kroonikakirjutaja märkinud, et tegemist oli «raske haiguse ja rinnatõvega». Ülevaade ohvrite arvust on kroonikates üldsõnaline. Nii on 16. sajandi olukorda kirjeldatud väljenditega «suri palju inimesi», «suri palju noori ja vanu», «suri lugematu hulk rahvast». Katkutaudide vallandumise asjaolud on ebaselged. Katku tekkekoldeid Eestis ei leidu. Siinsed looduslikud tingimused ei ole nende kujunemiseks sobivad. Katkukolded asuvad 48. põhjalaiuskraadist lõuna pool. Meile lähimad kolded paiknevad Kaspia mere piirkonnas. Põhjasõja ajal (1700–1721) levinud surmatõve kohta on arvatud, et lisaks katkule põhjustasid samaaegselt laastetööd ka tüüfus, isegi gripiviirus, rõuged ja mõni tõsisem kõhutõbi. Teave tauditõrje korralduse ja ohvrite arvu kohta pärinebki alles Põhjasõja ajast. Siis oli põhiliseks tõrjeabinõuks Liivimaa komissari Löwenwolde korraldusega 1711. aastal kehtestatud elanike suhtlemis- ja liikumiskeeld. Haigestunud inimene ei tohtinud minna tervete inimeste juurde, haigusest puutumata talude ja külade elanikel oli keelatud minna paikadesse, kus haigus teadaolevalt levis. Korralduse ignoreerijat ähvardati surmanuhtlusega. Kas haigetel oli arstiabi saamise võimalus, ei selgu. Taudi vaibumisel korraldati 1711.–1713. aastal rahvaloendus olukorra selgitamiseks. Selgus, et Tartumaal oli surnud 12 215 inimest, sealhulgas Võrumaal 1245 ja Valgamaal 2622. Viljandimaal suri 10 748, Pärnumaal 15 901 ja Hiiumaal 3055 inimest. Arvatakse, et Põhjasõja ajal hävis katku, nälja ja sõjategevuse tagajärjel kaks kolmandikku rahvastikust. Pärast Põhjasõda ei ole katk Eesti aladel levinud. 	Tervis	PM Tervis	0	12
21. november 2019, 12:19	https://raamatud.postimees.ee/6831527/piret-veigel-esitleb-lasteraamatut-piparkoogilugu	Postimees	Piret Veigel esitleb lasteraamatut «Piparkoogilugu»	Piret Veigel. FOTO: Erakogu Tule Piret Veigeli lasteraamatu «Piparkoogilugu» esitlusele! Esitlus toimub 27. novembril kell 18 Solarise Apollos. Autoriga vestleb Pille Petersoo. Piret Veigel «Piparkoogilugu». Illustreerinud: Catherine Zarip. FOTO: Postimees Kirjastus Piparkoogid meeldivad kõigile ‒ eriti nende mõrkjasmagus lõhn. Kellele tuli aga mõte, et panna ühte tainakaussi kokku suhkur ja kibedad vürtsid? Catherine Zaripi fantaasiaküllaste illustratsioonidega muinasjuturaamat jutustab piparkookide pühadehõngulise sünniloo. Kaugel maal elasid kord kuningas ja kuninganna, väike ingel ja kuri nõid … Muinasjutt räägib ka sellest, kui kena on üksteist mõista, andeks anda ja leppida. Piparkoogilugu sündis 2018. aasta detsembris koos Tallinna Mustamäe Gümnaasiumi 1. d klassi lastega piparkooke küpsetades - miks ja kuidas, saab kuulda esitlusel. Autor vestleb Pille Petersooga muinasjuttudest, piparkookidest, nende ajaloost ja Piparkoogimaania kunstinäitusest. 	Raamatuportaal	Apollo Raamatuportaal	0	0
21. november 2019, 12:09	https://tartu.postimees.ee/6831505/ohtlikud-mangud-noored-viskasid-torusiilipommi-kortermaja-rodule	Postimees	Ohtlikud mängud. Noored viskasid torusiilipommi kortermaja rõdule	Eile viskasid noored Tartumaal Puhjas korrusmaja rõdule torusiilipommi. Keegi viga ei saanud. FOTO: Lõuna prefektuur Sel aastal on politsei saanud kümmekond teadet sellest, et noorukid mängivad ohtlike torusiilipommidega. Ka eile laekus politseile teade Tartumaalt Puhjast, kus toas olija kuulis pauku ja avastas rõdult sinna äsja visatud torusiilipommi. Keegi vahejuhtumis viga ei saanud ja noorukitega tegeleb edasi noorsoopolitsei. Lõuna prefektuuri pressiesindaja Kerly Virk ütles, et küll on pommitatud koolimajade juures, mänguväljakul, ehitusplatsidel, parkides ja parklas autode vahel. «Eilne õnnelik juhtum ei muuda asjaolu, et noorukid jätsid lõbujanus tähelepanuta, kui tõsist kahju selline tegevus võib kaasa tuua. Lisaks on noored nüüd politsei huviorbiidis,» sõnas Virk. Ta tõdes, et isemeisterdatud torusiilipommi ohuala on vähemalt 25 meetrit ning kui plahvatus ei põhjusta parasjagu kellelegi põletushaavu, nägemise kaotust või ei pea selle tõttu kellelgi jäset amputeerima, võib söövitav aine ka hiljem kokkupuutel nahaga ränki tervisekahjustusi tekitada. Politsei soovitab lapsevanematel hoida laste tegemitsel pilk peal, seda eriti juhul, kui majapidamisest «kaob» kodukeemiat ja näiteks ka fooliumi. Noortele tasub selgitada ohte ning pakkuda lapsele turvalisi võimalusi, kuidas väljaspool keemiatundi end selles vallas välja elada. 	Tartu Postimees	Tartu Postimees	0	131
21. november 2019, 12:09	https://majandus24.postimees.ee/6831517/hoiatus-kelmid-petsid-parnu-mehelt-valja-150-000-eurot	Postimees	Hoiatus: kelmid petsid Pärnu mehelt välja 150 000 eurot	Petis FOTO: Elnur Amikishiyev/PantherMedia / Elnur Amikishiyev Investeerimisteenust pakkunud kelmid petsid Pärnumaal elavalt mehelt välja üle 150 000 euro. Politsei sai kolmapäeval teate, et end investeerimisteenuse pakkujana esitlenud ettevõte pettis Pärnumaal elavalt mehelt välja esialgsetel andmetel üle 150 000 euro, mida mees erinevatel aegadel kelmide kontole kandis, teatas Lääne prefektuuri pressiesindaja neljapäeval BNS-ile. Kelmusega tekitatud täpne kahjusumma on selgitamisel. Kelmid on saanud ligi kaks miljonit eurot BNS kirjutas septembris, et selle aasta esimese kaheksa kuuga registreeris politsei- ja piirivalveamet (PPA) kokku 107 investeerimiskelmuse juhtumit, mille kogukahju ulatub 1,86 miljoni euroni, suurem osa kannatanuid elab Tallinnas ja keskmine kahju kuriteo kohta moodustas 11 000 eurot. Põhja prefektuuri kriminaalbüroo juht Urmet Tambre rääkis toona, et sageli pöördutakse politseisse alles mitu kuud pärast kahju saamist, kuna inimesed arvavad, et nende raha «töötab» ja justkui toob tulu. «Inimesele luuakse vale ettekujutus, et tema investeeritud summad kasvavad ja nii üritavad kelmid ohvrilt pidevalt ka lisaraha juurde küsida. Alles siis, kui inimene soovib tagasi saada kasvõi esialgse summa, selgub, et see ei olegi võimalik, mispeale inimene mõistab, et teda peteti ja ta pöördub politsei poole,» ütles ta. Ole tähelepanelik ja järgi järgmisi nõuandeid PPA ja TTJA paluvad inimesi enda vara hoidmise nimel järgida lihtsaid nõuandeid. 	Majandus	BNS	0	48
21. november 2019, 12:05	https://elu24.postimees.ee/6831510/pildid-jaapanlased-suplesid-veinivannis-ja-joid-noort-prantsuse-veini	Postimees	Pildid: jaapanlased suplesid veinivannis ja jõid noort Prantsuse veini	Iga aasta novembri kolmandal neljapäeval jõuab kogu maailmas müügile Beaujolais Nouveau vein, mida toodetakse Prantsusmaa Beaujolais’ piirkonnas Gamay noir' viinamarjadest. Jaapanlased tähistavad selle veini saabumist veinipeoga, võttes veinivanni ja juues noort veini, teatab afp.com. Jaapanlased nautimas kuumaveeallika basseinis Beaujolais Nouveau 2019 veini FOTO: PIERRE EMMANUEL DELETREE//SIPA/Scanpix Üks sellistest pidudest toimus Tokyost läände jäävas Hakone Kowakien Yunessuni kuurordis, kus inimesed hüppasid kuumaveeallika basseini, mille veele oli lisatud veini.  Sündmusel osalesid ka lapsed. Kui vanemad jõid basseinis olles veini, siis lapsed said ujuda kuumas veiniseguses vees ning nautida nende klaasidesse valatud mahla. Jaapan on Beaujolais Nouveau suurim turg ja seda veini imporditakse sinna aasta lõpuni kuni 5,3 miljonit pudelit. Beaujolais Nouveau 2019. FOTO: BENOIT TESSIER/Reuters/Scanpix Selle veini sõbrad avavad pudelid novembri kolmanda neljapäeva öösel, kui kell on kohaliku aja järgi 00.01. Veini, mis prantsuse keeles kannab nime «vin de primeur», toodetakse üsna väikesel alal Beaujolais Saône’i jõe orus.  Tegemist on noore veiniga, mida ei lasta vaatides laagerduda, vaid kääritatakse lühikest aega ja pannakse peaaegu kohe pudelisse. Selle tõttu on veinis vähe looduslikke ühendeid tanniine, mis annavad veinile kuiva maitse. Vein valmib Gamay noir' viinamarjadest, mida kääritatakse purustamata. See annab veinile kerguse ja tugeva puuviljamaitse. 	Elu24	Inna-Katrin Hein	0	9
21. november 2019, 12:00	https://sport.postimees.ee/6831493/eesti-kurlingunaiskond-saavutas-emil-olulise-voidu	Postimees	Eesti kurlingunaiskond saavutas EMil olulise võidu	Marie Turmann FOTO: Rahvusvaheline Kurlingu Föderatsioon Rootsis toimuval jääkeegli EMil saavutas Eesti jääkeeglinaiskond võidu Taani võistkonna üle kindla tulemusega 9:4, mis annab lootuse A-divisjoni püsima jäämiseks. Eesti jääkeeglinaiskonna jaoks oli tegemist tähtsa võiduga, mis annab võimaluse A-divisjoni püsima jäämiseks järgmiseks aastaks. Eesti võistkonnal on jäänud pidada alagrupi viimane kohtumine, kus eestlannade vastaseks on Šotimaa naiskond, kes kuulub alagrupi liidrite hulka ja on juba taganud pääsu kohamängudele koos Rootsi, Šveitsi ja Venemaaga. «Taani vastu mängisime hästi ning võidu üle on meil väga hea meel. Kõik on veel võimalik. See, et me ei võitnud Rootsit ja Šveitsit, on ootuspärane, sest nende tase on maailma tippklass, kuid jäime oma kohtumistega valitsevate olümpiavõitjate ja maailmameistrite vastu rahule. Vastased olid väga tugevad, kuid suutsime neile vastu seista ja õppisime nendest mängudest väga palju,» kommenteeris Eesti naiskonna kapten Marie Turmann. Hetkel on Eesti naiskonnal kirjas kuus kaotust ja kaks võitu ning tugevaimasse A-divisjoni püsima jäämine selgub homme. A-divisjoni püsima jäämiseks tuleb eestlannadel saavutada kümne võistkonna konkurentsis vähemalt 8. koht, kuna kaks viimast kohta liiguvad järgmiseks aastaks B-divisjoni. Enne viimast põhiturniiri mängudevooru on seis ülipõnev, sest lisaks Eestile on kahe võiduga veel Tšehhi, Taani ja Norra. Eesti jääkeeglinaiskonna koosseisus mängivad EMil kapten Marie Turmann, abikapten Kerli Laidsalu, Heili Grossmann, Erika Tuvike ja Liisa Turmann. Võistkonna treener on Nicole Strausak (Šveits). Kolmapäev tõi olulise võidu ka Eesti jääkeeglimeeskonnale. Õhtune kohtumine Bulgaaria esindusega lõppes Eesti kasuks tulemusega 6:3. Kuuest peetud kohtumisest on võistkonnal kirjas kaks võitu ja neli kaotust. Täna ootab Eesti meeskonda ees alagrupi viimane mäng, kus vastaseks on Soome meeskond. Mäng algab Eesti aja järgi kell 15. Eesti meeskond võistleb B-divisjoni A-grupis, meeskonnas mängivad kapten Harri Lill, abikapten Karl Kukner, Tanel Toomväli ja Andres Jakobson. Meeskonna treener on Kristian Lindström (Rootsi). Euroopa meistrivõistlused jääkeeglis toimuvad Rootsis, Helsingborgis. Le Gruyère AOP Euroopa jääkeegli meistrivõistlused on Rahvusvahelise Kurlingu Föderatsiooni (WCF) kalendris suurima osavõtjate arvuga tiitlivõistlus. EMil võistleb A- ja B-divisjonis kokku 46 Euroopa parimat võistkonda. 	Sport	Postimees Sport	0	21
21. november 2019, 12:00	https://tarbija24.postimees.ee/6830938/puust-ja-punaseks-kuhu-tohib-citybee-rendiautot-jatta	Postimees	Puust ja punaseks: kuhu tohib CityBee rendiautot jätta?	CityBee rendiautoteenuse esitlus 25. oktoobril. FOTO: Mihkel Maripuu 25. oktoobril tõi leedukate CityBee Tallinnasse 135 rendiautot, millega mugavalt liikuda punktist A punkti B. Teenuse kasutamist ei tohi aga lõpetada igal pool (ehk autot ei või tingimata jätta sinna, kus endale mugavam), vaid selleks on ette nähtud spetsiaalsed alad. Need on ära märgitud CityBee mobiilirakenduses, mis on teenuse kasutamise eelduseks. Näiteks paljude toidupoodide ja kõikide kaubanduskeskuste parklad on eraparklad, kus CityBee klientidel ei ole lubatud teenuse kasutamist lõpetada, sõnas CityBee tegevjuht Lukas Yla. Eraparklates võib parkida rendiperioodi ajal, kuid parkimisega seotud kulud tuleb kliendil endal katta täpselt samamoodi nagu isikliku sõiduki parkimise puhul. CityBee süsteem lubab teenuse kasutamise lõpetada vaid tsoonides, mis on CityBee mobiilirakenduse kaardil märgitud oranžiga. Kui auto jäetakse siiski eraparklasse, on CityBeel õigus määrata vastavalt kasutustingimustele kuni 60-eurone trahv. «Jälgime pidevalt, kus meie autod pargivad, ning vajadusel eemaldame need viivitamatult. Sellegipoolest võib ette tulla lühemaid perioode, kus auto jäetakse parkima sinna, kus parkida ei tohi. Sel juhul palume kohe teada anda meie klienditeenindusele, et saaksime auto võimalikult kiiresti ära viia. Valesti pargitud auto puhul teeme alati kindlaks, kes sellega viimati sõitis ning vajadusel määrame trahvi,» sõnas Yla. «Arendame CityBee mobiilirakendust pidevalt, et rakenduses kajastuksid kõik meie partnerite tingimused, sealhulgas eraparklate asukohad. Palume kõigil anda rakenduse ja funktsioonide osas tagasisidet, et saaksime seda veelgi paremaks muuta. Kui märkate mõnda eraparklat, mis on rakenduses märgitud oranžiga (st seal võib parkida), palume sellest teavitada meie klienditeenindust. CityBee klientidele ei määrata trahvi oranžiga märgitud parkimistsoonides», lisas Yla. Ka tasuta parkimist võimaldavad toidupoed loodavad, et CityBee teenust ei hakata kuritarvitama. Rimi avalike suhete juht Katrin Bats sõnas Postimehele, et CityBee ise nendega ühendust võtnud ei ole, kuigi mõned CityBee autod on tõesti nende tasuta parklatesse jäetud ja korra võtsid Rimi esindajad CityBeega ühendust siis, kui kaupluse ette oli jäetud korraga neli rendisõidukit. Bats märkis, et ilmselt tekivad suurimad probleemid teatud aegadel (näiteks pühad) ning et neil on plaanis uurida ka Läti ja Leedu kogemusi, kus CityBee rendiautode teenus on kauem tegutsenud. Lukas Yla lubas, et kindlasti viivad nad rakendusesse vastavad muudatused, nii et väiksemate poodide esised parklad ei ummistuks sõidu lõpetanud CityBee autodega. Suuremate kaubanduskeskuste, nagu Ülemiste, Rocca al Mare ja Kristiine parklates tohivad CityBee masinad parkida ainult kliendi poekülastuse ajal. Üleöö neid sinna jätta ei tohi ja sellisel puhul teisaldatakse masinad parklatest või esitatakse trahviarve. Nii Ülemiste esindaja Tiia Nõmm kui ka Rocca ja Kristiine keskust omava Cityconi esindaja Linda Eichler sõnasid, et neil pole seni CityBeega seoses probleeme olnud. 	Tarbija	Magnus Altküla	6	18
21. november 2019, 11:50	https://poliitika.postimees.ee/6831486/ratas-jarviku-tegemiste-raportist-ma-usun-et-koik-tahavad-selle-labi-lugeda	Postimees	Ratas Järviku tegemiste raportist: ma usun, et kõik tahavad selle läbi lugeda Blogi ja video!	Valitsuse pressikonverentsil annavad aru peaminister Jüri Ratas, siseminister Mart Helme, välisminister Urmas Reinsalu ja justiitsminister Raivo Aeg. Ühe päevakajalisema teemana uuriti peaministrilt maaeluminister Mart Järviku tegemisi puudutava uurimiskomisjoni raporti kohta. Täna hommikul aruande esialgse versiooniga tutvunud peaminister ei kippunud raporti sisu kommenteerima, kuid kinnitas, et selle põhjal tuleb otsuseid langetada. 	Poliitika	Anna Põld	0	4
21. november 2019, 11:46	https://maailm.postimees.ee/6831487/sri-lanka-uus-riigipea-kinnitas-peaministriks-oma-ekspresidendist-venna	Postimees	Sri Lanka uus riigipea kinnitas peaministriks oma ekspresidendist venna	Sri Lanka uus riigipea Gotabaya Rajapaksa (paremal) surub kätt oma vennal, ekspresident Mahinda Rajapaksal, kinnitades ta peaministriks. FOTO: AFP / Scanpix Sri Lanka uus riigipea Gotabaya Rajapaksa vannutas täna peaministriks oma ekspresidendist venna Mahinda Rajapaksa. Gotabaya Rajapaksa peaks oma valitsuse koostama hiljem, uue peaministri soovitusel. Senine peaminister Ranil Wikcremesinghe astus neljapäeval tagasi, et uus president saaks endale valitsuse moodustada. Mahinda Rajapaksa oli president aastatel 2005-2015 ja talle on omistatud võit 26 aastat kestnud separatistlikus kodusõjas tamili mässulistega. Täna loobus Sri Lanka kohus ka korruptsioonisüüdistustest Gotabaya Rajapaksa vastu, kuivõrd ta sai pärast laupäevast valimisvõitu puutumatuse. Rajapaksat süüdistati 33 miljoni ruupia (185 000 dollarit) varastamises riigikassast, et ehitada monument oma vanematele. Talle anti tagasi ka tema pass, mis lubab tal järgmisel nädalal teha esimese välisvisiidi Indiasse, kus ta kohtub peaminister Narendra Modiga. Ametnike sõnul on Rajapaksal õigus taotleda ka puutumatust välismaal, seda seoses kahe tsiviilhagiga Ühendriikides California osariigis, kus teda süüdistatakse opositsioonilise ajakirjaniku surmas ja piinamises. Rajapaksa on eitanud seotust režiimivastase toimetaja Lasantha Wikcrematunge surmaga ja kahtlusaluste piinamisega, kui ta oma venna valitsuses kaitseministrina teenis. 	Maailm	AP / BNS	0	0
21. november 2019, 11:40	https://raamatud.postimees.ee/6831283/anu-aun-nii-kaua-kui-ma-ennast-maletan-olen-alati-tahtnud-lastele-kirjutada	Postimees	Anu Aun: nii kaua kui ma ennast mäletan, olen alati tahtnud lastele kirjutada	Anu Aun. FOTO: Tairo Lutter Aasta tagasi jõudis kinolinale lastefilm «Eia jõulud Tondikakul», mis vallutas kohe nii suurte kui väikeste vaatajate südamed ja sai 2018. aastal esilinastunud kodu- ja välismaiste linateoste arvestuses kõige vaadatumaks filmiks. Nüüd on filmi autor Anu Aun pannud armastatud loo kaante vahele. Raamatuna see lugu tal algselt plaanitud oligi. Anu Aun «Eia seiklus Tondikakul», illustreerinud Sirly Oder. FOTO: Postimees Kirjastus Kuidas tekkis mõte Eia seiklustest raamat kirjutada? Nii kaua kui ma ennast mäletan, olen alati tahtnud lastele kirjutada. Kirjutasin juba lapsena sahtlisse. Aga ma arvan, et päriselt selleks valmis ma sain siis, kui minu esimene laps läks kooli. Selleks ajaks olin lugenud talle unejutuks ette nii palju lasteraamatuid ja käinud temaga kinos nii paljusid lastefilme vaatamas, et mul oli päris hea ettekujutus tekkinud, mida lastele pakutakse ja millest minu arvates puudus on. Mulle tundus, et kõigi nende fantaasia- ja detektiivilugude kõrval võiks olla lastele rohkem realistlikke lugusid, mille tegelaste ja probleemidega neil oleks lihtsam samastuda. Eia raamatuga ma tahtsingi lastele öelda, et selleks, et maailma muuta, ei pea ootama kuni sa täiskasvanuks saad, ei pea võitlema lohega ega lahendama kuritegusid. Iga väiksemgi heategu jätab siia maailma oma olulise jälje. Miks film raamatust ette jõudis? Juhtus nii, et kui kuulutati välja Eesti Vabariik 100 filmikonkurss, siis mul ei olnud ühtegi filmiideed. Aga oli Eia raamatu idee. Ja see idee tundus täiesti ideaalselt sobivat ilusaks ja seiklusrikkaks lastefilmiks, mida vabariigi juubeliaastal jõulude eel kogu perega kinno vaatama minna. Ilmselt leidis sedasama ka komisjon. Suurte silmadega ja veel suurema südamega Eia (Paula Rits) filmis. FOTO: Kristjan Mõru Mis on raamatu lisaväärtus filmi ees? Ma usun, et lastel on huvitav raamatust lugeda, mida üks või teine tegelane mõtleb või tunneb ja saada veidi rohkem teada ka tegelaste mineviku kohta. Kuna lastefilmi ideaalne pikkus on poolteist tundi, siis jäid puhtalt ajalise piirangu tõttu filmist välja mitmed mulle armsad stseenid. Nüüd olen need siis raamatusse paigutanud ja mõned täitsa uued vahvad juhtumised ka juurde kirjutanud. Aga raamatu põhiline lisaväärtus on minu arvates Sirly Oderi imeilusad illustratsioonid. Miks sai otsustatud just nende illustratsioonide kasuks? Kuus aastat tagasi, kui mul selle raamatu idee sündis, otsustasin kohe ka illustraatorit otsima hakata. Ma postitasin tookord Facebooki, et otsin oma lasteraamatule illustraatorit ja palusin kõigil, kes on sellest tööst huvitatud, mulle oma joonistuste pildid saata. Tagantjärgi mõeldes oli see minust päris hulljulge samm, arvestades, et ma polnud selleks hetkeks veel midagi kirjutanud ja Eia filmistki ei teadnud keegi veel midagi. Aga mulle on alati meeldinud suurelt unistada. Ja mulle laekus tookord päris palju pilte, mitmed neist juba kogenud illustraatoritelt. Sirly polnud sel hetkel veel ühtegi raamatut illustreerinud, aga tema pildid kohe kõnetasid mind. Oli selline äratundmine esimesest silmapilgust. Ma arvan, et mind köitis lisaks tema stiilile ka tema kirg joonistamise vastu, see õhin, millega ta oma tööst rääkis ja tema perfektsionism, detailitäpsus ja nõudlikkus tulemuse suhtes. Me oleme selles mõttes sarnased. See on algusest peale väga tore koostöö olnud ja ma olen Eia raamatu illustratsioonidega väga-väga rahul. Pilt raamatust «Eia seiklus Tondikakul», illustreerinud Sirly Oder. FOTO: Postimees Kirjastus Kellele on raamat «Eia seiklus Tondikakul» suunatud? Ma arvan, et selle raamatu põhiline sihtgrupp on 6–11-aastased lapsed. Kuna Eia parim sõber ja seikluskaaslane on Ats, siis ma usun, et poistele on see sama huvitav lugemine kui tüdrukutele. Vähemasti film küll meeldis ühtmoodi nii poistele kui ka tüdrukutele. Ma usun, et unejutuna võib seda lugeda ka juba lasteaialastele ja et vanematel ja vanavanematel on endalgi huvitav seda ette lugeda. Kas enne raamatu lugemist peaks olema film vaadatud? Neil, kes pole veel filmi näinud, ma soovitaksin pigem esmajärjekorras just raamatut lugeda. Ma arvan, et selles järjekorras on huvitavam. Aga film ja raamat toimivad ka täiesti üksteisest sõltumatuna. Kuidas kulges raamatu kirjutamine? Pilt raamatust «Eia seiklus Tondikakul», illustreerinud Sirly Oder. FOTO: Postimees Kirjastus Selleks, et seda raamatut kirjutada, tuli mul linnast ära sõita ja ennast igasugusest välismaailmast peaaegu täielikult välja lülitada. Veetsin kaks kuud sellest suvest Lõuna-Eestis oma maakodus üksi keset metsa, ainsaks kaaslaseks kass ja koer. Öösiti lugesin oma lemmiklasteraamatuid ja päeval kirjutasin. Riputasin seinad Sirly joonistusi täis, sõin ära mitu kilo moonisaiu ja hoolitsesin selle eest, et tuba lõhnaks apelsini, nelgi ja kaneeli järgi. Kõik see aitas keset suve jõulumeeleolu luua ja sisse elada. Kuna see on minu esimene raamat, siis üllatusi oli väga palju. Ma ei kujutanud üldse varem ette, kuidas näeb välja koostöö raamatu toimetaja, illustraatori, kujundaja ja kirjastajaga. See kõik on olnud väga huvitav ja õpetlik ja ma usun, et mul väga vedas selle tiimiga. Kõik olid nii hingega asja juures ja tulemus sai suurepärane. Mis raamatuid sulle endale jõuluajal lugeda meeldib? Kokaraamatuid! Ja lasteraamatuid. Ja inspireerivate inimeste elulugusid. Ma arvan, et jõulude ajal on kõige olulisem, et see, mida sa loed, tekitaks sellise sooja, mõnusa, hubase ja hea tunde ning inspireeriks ja motiveeriks olema uuel aastal veel parem versioon iseendast. Artikkel ilmus esmakordselt Eesti Kirjastuste Liidu ajalehes «Raamat». 	Raamatuportaal	Helen Kalpus	0	15
21. november 2019, 11:38	https://sport.postimees.ee/6831477/euroliiga-punase-laterna-fenerbahce-treener-obradovic-mangijatel-pole-uldse-motivatsiooni	Postimees	Euroliiga punase laterna Fenerbahce treener Obradovic: mängijatel pole üldse motivatsiooni	Željko Obradovic ei hoia mängude ajal tundeid vaka all. FOTO: Enric Fontcuberta/EPA Viimati 2017. aastal Euroliiga võitnud ja ka kahel viimasel hooajal Final Fouri jõudnud Istanbuli Fenerbahce tänavuse hooaja algus on läinud nii aia taha, kui võimalik. Kolmapäeval jäädi võõrsil tulemusega 63:89 Barcelona teerulli alla ja legendaarne peatreener Željko Obradovic kerkis taas sündmuste keskpunkti. Meediakanalid ei saanud taas – nagu ka pärast eelmisel nädalal peetud kohtumist Moskva CSKAga – hakkama Obradovici tsiteerimiseta ühel minutilisel vaheajal. «Kas võiksin paluda teil natuke kaitses mängida?» pöördus juhendaja sarkastiliselt mängijate poole (vaata videot).   Veel kolm nädalat tagasi, pärast 55:67 kaotust Tel Avivi Maccabile oli Obradovic võtnud kogu tule enda peale. «Sa oled neid mängijaid näinud. Sa tunned neid. Mängus toimunu ei näita nende taset. Miski on treeneris kinni. On minu töö nad paremini mängima panna. Igaüks neist. See on minu meeskond ja minu mängijad. Olen alati nendega ja usun neisse,» rääkis ta Iisraelis. Ehkki Türgi suurklubil on olnud mitme mängija vigastustega probleeme, on koosseis jätkuvalt ülitugev. Auke oli sees ka mullu, aga siis suudeti neid edukalt lappida. Liiati värvati suvel eelmistel hooaegadel Moskva CSKAs säranud prantslasest tagamees Nando De Colo ja Müncheni Bayerni liidrite sekka kuulunud edurivimees Derrick Williams. Kuid kriis näib üha süvenevat, kahe võidu kõrvale on saadud seitse kaotust ning Belgradi Crvena Zvezda ja Peterburi Zenitiga jagatakse viimast kohta. Eile kordas Obradovic endiselt, et tema töö on mängijaid igakülgselt aidata, kuid hoolealused said ka juba kõvasti kriitikat. «Pole vahet, millise pikkusega on hooaeg, kui mängime nii nagu täna...» vastas ta mõtisklusele, et ühel hetkel võib play-off’i rong hakata ära sõitma. «Meeskonnal pole iseloomu. Vähemalt nii tundub mulle pingilt. Paljud meie mängijad olid rahvuskoondiste juures, Lauvergne ja Vesely suudavad vaid 20 protsenti oma võimetest välja mängida ja see on suur probleem. Aga pean silmas teisi asju. Mulle ei meeldi asju vigastustega välja vabandada. Eelmisel aastal mängisime vahepeal pikkadeta ja näitasime iseloomu,» vahendas Obradovici sõnu portaal Eurohoops. Seejärel tuletati talle meelde Moskvas toimunut, kus Obradovic mehed minutilisel vaheajal räigelt läbi sõimas (vaata videot!), ja küsiti, mida mängijad sellest arvavad. “Fuck you everybody. Fuck you ok? Fuck you Gigi Datome. Shame on you”. Obradovic was mad as hell at his team 😳😳😳😳 A post shared by Sportando (@sportando) on Nov 15, 2019 at 10:36am PST «See on väga huvitav küsimus. Te küsite seda minult, aga peaksite rääkima nendega. Olen 28 aastat olnud treener. Asi, mida kõige enam püüan teha, on aidata mängijaid. Nii elus kui ka mängudes ja treeningutel, kui neil on keerulisemad hetked. Pead reageerima ja püüdma leida viisi, kuidas nad üles äratada, olemaks meeskonnale kasulikud. Ma ei kahtle iseendas, teen asju samamoodi nagu varemgi. Olen treenerina saavutanud teatud tulemusi, mõni neist pole paha (Obradovic on üheksakordne Euroliiga meister, tüürinud Jugoslaavia koondise maailma- ja Euroopa meistriks – toim). Rasketel hetkedel pead inimestest kõike aru saama. Säärane olukord pole minu jaoks esmakordne, seda on varem juhtunud palju kordi. Tean, kuidas reageeriakse ja millest rääkima hakatakse. Kõlakad, kuulujutud. Mina nendega ei tegele. Mul pole ühtegi probleemi. Tõsiselt, annan teie küsimusele vastamiseks palli neile (mängijatele – toim).» Seejärel räägiti mängijate motivatsioonist, Obradovicil on sel teemal selge nägemus. «Kui sul on motivatsiooni, on lihtne keskenduda. Kui aga motivatsiooni napib, on see väga keeruline. See on meie põhiprobleem. Ma ei näe mängijaid, kel oleks motivatsioonialgetki. Mõni neist püüab mõnel hetkel, mõni mitte. Kui teed Barcelonaga peetud mängus võistkonna peale kõigest 16 isiklikku viga, siis kas see näitab, et oled püüdnud võidelda? Kui sa isegi ei püüa kaitses mängida, ei kasuta ära võimalust teha viga, tuleb alati niisugune tulemus nagu täna.» Lõpetuseks lausus Obradovic, et tahab toonitada veel üht asja. «Mul läheb Fenerbahces seitsmes aasta. Ükskõik kus me ei mängiks, on fännid alati toetamas. Nagu tänagi. Oleme viiel korral mänginud Final Fouris, kuhu Fenerbahce polnud varem kunagi jõudnud. Me polnud võitnud Euroliigat. Inimesed on meid vapustavalt toetanud. Ma ei tea, mitu miljonit fänni meil on. On olnud treeninguid, mida on tulnud vaatama 500 inimest, et näidata meeskonnale oma toetust ja armastust. Küsin kõigilt: kas need inimesed väärivad seda, mida nad täna nägid?» Fenerbahce elu ei lähe kergemaks, homme kohtutakse võõrsil hooaega sitkelt (5 võitu, 4 kaotust) alustanud Euroliiga debütandi Villeurbanne’i Asveliga. 	Sport	Toimetas Ville Arike	1	18
21. november 2019, 11:34	https://kodustiil.postimees.ee/6831301/politsei-kutsub-ules-oma-kodukoha-elanikke-nahtavaks-tegema	Postimees	Politsei kutsub üles oma kodukoha elanikke nähtavaks tegema	Helkur on jalakäija parim kaitse. FOTO: Kristjan Teedema Kodanikupäeval, 26. novembril, korraldavad abipolitseinikud ühes politseinike ja teiste heade koostööpartneritega üle kogu Eesti ürituse «Helkuriga sõbraks», kuhu kaasatakse kohalikke elanikke andma oma panus kodukoha elanike nähtavaks tegemisel. Politsei- ja piirivalveameti politseileitnant Leena Pukk ütles, et igal sügisel sagenevad pimeda aja saabumisega õnnetused, kus ohtu satuvad kergliiklejad, eeskätt just jalakäijad. «Kuigi tänaseks on paljud liiklejad mõistnud helkuri kasutegurit ning on selle oma riietele kinnitanud, jagub siin-seal endiselt ka neid, kes helkiva elupäästja taskupõhja jätnud või seda lihtsalt vajalikuks ei pea. Samas jääb pimedal teel jalakäija autojuhile sageli märkamatuks ning näha on vaid inimese küljes rippuv helkur. See on ka jalakäija parim kaitse enda nähtavaks tegemisel ja ohu vältimisel,» viitas Pukk. Ta lisas, et kogukonna teadlikkuse tõstmiseks kutsutakse ka tänavu ühendusi, külakogukondi, sõprusringkondi ja teisi aktiivseid inimesi üles ennetavalt eeskujuks olema ja abivajajaid nähtavaks tegema. Politseileitnant Leena Puki sõnul toimub ennetusüritus tänavu juba kuuendat korda ning seda üle Eesti enam kui 110 kogunemiskohas. Eesti linnades ja külades toimuv helkurkõnd saab alguse 26. novembri õhtupoolikul ning vältab tunni jagu. Ürituse «Helkuriga sõbraks» toimumiskohad ja kontaktid on leitavad prefektuuride Facebooki lehelt. 	Kodustiil	Kristina Kostap	0	4
21. november 2019, 11:29	https://tehnika.postimees.ee/6831470/vaesed-poliitikud-sotsiaalmeedia-ei-taha-enam-nende-reklaame	Postimees	Vaesed poliitikud – sotsiaalmeedia ei taha enam nende reklaame	Twitteri äpp FOTO: Denis Charlet / AFP Mitu suurt sotsiaalmeediavõrgustikku on otsustanud, et ei taha tegeleda poliitikute reklaamides toodud väidete faktikontrolliga ning loobuvad seetõttu üldse poliitreklaamide avaldamisest või piiravad märgatavalt kampaaniate sihtmärgistamist. Täielikult keelustas poliitreklaamid maailma üks populaarseimaid võrgustikke Twitter. Tehnoloogiagigant Google teatas aga eile, et ei luba enam poliitilistel kampaaniatel sihtida inimesi nende poliitiliste vaadete alusel, kirjutab BBC. Google ei võimalda poliitkampaaniate korraldajatel panna võrdlusesse oma potentsiaalsete valijate andmebaasi Google’i kasutajabaasiga, et sihtida seeläbi inimesi näiteks Google’i otsingutulemustes ja YouTube’is. Google lubab ka võtta kasutusele meetmeid erakondade reklaamide vastu, milles sisalduvad ilmselgelt eksitavad väited. Jätkuvalt on Google’i poliitkampaaniate korraldajatel võimalus sihtida inimesi nende vanuse, soo ja asukoha alusel. Facebook teatas, et ei sea poliitreklaamidele piiranguid ega kavatse tegelda ka nende faktikontrolliga. 	Tehnika	Aivar Pau	0	0
21. november 2019, 11:28	https://maailm.postimees.ee/6831468/meedia-vene-palgasodurid-filmisid-suurlase-tukeldamist-ja-poletamist	Postimees	Meedia: Vene palgasõdurid filmisid süürlase tükeldamist ja põletamist Kreml väidab, et ei ole juhtumist teadlik.	Vene sõdurid Türgis Suruci linna lähedal. Foto on illustratiivne. FOTO: Mehmet Guzel/AP/Scanpix Vene keelt kõnelevad mehed, kes filmisid 2017. aastal süürlase pea ja jäsemete maharaiumist ning keha põletamist, olid Kremliga seotud Wagneri palgasõdurite üksuse liikmed, kirjutab Novaja Gazeta. Vene väljaanne Novaja Gazeta teatas, et tuvastas ühe piinamisvideos kujutatud neljast võitlejast, tuginedes sel kuul sotsiaalmeediasse ilmunud uutele jäädvustustele. 2017. aasta 30. juunil sotsiaalmeediasse jõudnud esimene video näitas ohvri löömist vasaraga ning tema surnukeha tükeldamist. «Lase käia, lõika teda tugevamalt! Murra ta selgroog! Kasuta kühvlit!» on kuulda videos meeste sõnu, samal ajal kui üks võitlejatest lõigub elumärkideta mehe surnukeha. «Hoidke jalad alles, me poome ta jalgupidi,» juhendatakse meest. Teine lekitatud video näitab maskides mehi, kes valavad jalgupidi üles tõstetud mehe kütusega üle ja süütavad surnukeha. «Peida oma nägu... Unusta ära, see video ei ilmu kuskil,» on kuulda vägivalda filmivat meest teistele ütlemas. Novaja Gazeta sõnul leiti näotuvastustehnoloogia abil, et ühe piinaja nimi on Stanislav D. Tema identiteeti kontrolliti passikoopia ja Wagneri andmelehe abil. Väljaande sõnul ei avalikusta nad palgasõduri perekonnanime, et kaitsta tema perekonda. Novaja Gazeta lisas, et on võtnud ühendust mehe abikaasa ja sõpradega, kes on keeldunud küsimustele vastamast või väidavad, et ei tunne teda. Stanislav D. teenis väidetavalt Wagneri luureüksuses. Ohvri surnukehale oli kirjutatud enne põletamist «VDV [eriväelaste] ja luure eest». Süüria ja Briti meedia tuvastas sel nädalal ohvrina Deir Ezzori provintsist pärit Muhammad Hamadi Abdullah al-Ismaili. Väidetavalt põgenes ta Süüria kodusõja ajal Liibanoni, kus vahistati ja värvati sunniviisiliselt president Bashar al-Assadi sõjaväkke. Meedia teatel tuvastas luure piinamise asukohana Homsi linna lähedal asuva al-Shaeri naftavälja. Associated Pressi andmetel oli al-Shaeri naftaväli osa kokkuleppest Süüria riikliku naftafirma ja Vene palgasõdureid vahendava firma vahel, mille kohaselt nendega jagatakse äärmusrühmituse Islamiriik käest vabastatud naftatöötlemistaristult saadavaid tulusid. Novaja Gazeta sõnul on nad valmis jagama materjali Vene võimudega, kui nad tahavad piinamisjuhtumit uurida. Foto neljast ilma maskita võitlejast sündmuskohal poseerimas oli internetis saadaval kui Novaja Gazeta lugu kirjutas. Kreml ei ole näinud meedias levinud videosalvestist, ütles Vene presidendi pressisekretär Dmitri Peskov täna. «Ma ei tea, millest jutt on. Kahjuks ei saa ma teie küsimusele vastata ei kindlas ega tingivas kõneviisis. See oleks väär,» vastas Peskov küsimusele, kas Kreml toetaks juhtumi uurimist. Täpsustavale küsimusele, kas uurimine võiks leida aset hiljem, kui Kremlis ollakse materjaliga tutvunud, kostis Peskov: «Kui jõuame tutvuda, siis jah. Kuid teiselt poolt on meil selleks eraldi ametkonnad, kui nad peavad vajalikuks, siis nad teevad seda. Me ei ole uurimisorgan.» Ajakirjanike sõnade peale, et presidendi heakskiiduta eraüksuste tegutsemisele välismaal ei saaks need seal toimetada, ütles pressisekretär: «Ei, see väide on väär.» 	Maailm	The Moscow Times / PM, Interfax / BNS	9	212
21. november 2019, 11:19	https://maaelu.postimees.ee/6831460/loomakasvatuse-tulevikutegijaid-tunnustati-stipendiumiga	Postimees	Loomakasvatuse tulevikutegijaid tunnustati stipendiumiga	Noore loomaarsti/loomakasvataja stipendiumid ja preemiad antakse välja esmakordselt. FOTO: / Täna, 21. novembril antakse Rakveres üle esimesed Noore loomaarsti/loomakasvataja stipendiumi ja preemia laureaadid. Nimetatud stipendiumid ja preemiad antakse välja esmakordselt. 500-eurose stipendiumi pälvivad Eesti maaülikooli üliõpilased Karmen Tigas, kes õpib loomakasvatust, ning Piia Paula Hallast, kes on veterinaarmeditsiini eriala tudeerimas. Karmen Tigas on oma eriala tulihingeline esindaja, kes soovib tulevikus saada sigade söötmise eksperdiks. Piia Paula Hallasti südameasjaks on loomade eetilise pidamise ja heaolu suurendamise temaatika ning inimeste tervise ja igapäevase heaolu parandamine läbi loomapidamise. Stipendiumikomisjon tõstis esile mõlema noore huvi elavdada Eesti seakasvatust, mis on riigile strateegiliselt oluline ning noortele sageli vähemotiveeriv valdkond. Noore loomaarsti/loomakasvataja preemia (1200 eurot) laureaatideks osutusid praktiseerivad noored loomaarstid Katrin Tähepõld ja Ann Mari Anupõld, kes oma ühistaotluses avaldasid soovi preemia raha eest ennast järgmise aasta sügisel täiendada Hispaanias rahvusvahelisel kongressil World Buiatrics Congress. Taotluses põhjendasid noored praktikud oma soovi järgmiselt: „Arutades sarnaselt mõtleva inimesega probleeme, annab see loomaarstidele olulist tuge ning loob võimaluse kliendi ja loomade jaoks parimate lahendusteni jõuda. Rahvusvahelist kongressi külastades on võimalik arutleda, kuidas saadud teadmised Eesti tingimustes rakendatavad on või kuidas neid meie loomakasvatajatele kohandama peaks.“ 	Maa Elu	maaelu.postimees.ee	0	0
21. november 2019, 11:15	https://sport.postimees.ee/6831445/nadal-vedas-hispaania-tiitlikaitsja-vastu-davise-cupi-maailmaliiga-veerandfinaali	Postimees	Nadal vedas Hispaania tiitlikaitsja vastu Davise Cupi maailmaliiga veerandfinaali	Rafael Nadal FOTO: Afp7/Zumapress.com Meeste tennise maailma esireket Rafael Nadal aitas Hispaanial alistada tulemusega 3:0 tiitlikaitsja Horvaatia. Hispaania alustas vastasseisu Horvaatia vastu ülikindlalt, kui avamängus seljatas Roberto Bautista-Agut 6:1 6:3 Nikola Mekici. Nadal jätkas Bautista-Aguti alustatut ning ei andnud Borna Gojole mingit võimalust. Nadal kasutas kohtumise jooksul ära kolm murdepalli, aga mis veelgi võimsam – oma pallingul ei andnud ta Gojole ühtki võimalust seisu viigistada. Veidi vähem kui poolteist tundi kestnud kohtumises olid Nadali võidunumbrid 6:4 6:3. Hispaanlased võtsid paarismängus ka veel maksimumi. Tipp-paarismängija Marcel Granollers-Pujoli paariliseks oli eile Rafael Nadal isiklikult ning koos suudeti alistada Horvaatia esiduo Ivan Dogic – Mate Pavici 6:3 6:4. Koha veerandfinaalis on kindlustanud veel Kanada, Venemaa ja Austraalia. 	Sport	Karl-Joosep Küngas	0	0
21. november 2019, 11:14	https://elu24.postimees.ee/6831442/kanal-2-uus-seikluslik-telemang-arva-kus-testib-tuntud-muusikute-teadmisi	Postimees	Kanal 2 uus seikluslik telemäng «Arva, kus!?» testib tuntud muusikute teadmisi	Kanal 2 uus seikluslik telemäng «Arva, kus!?» FOTO: Konstantin Sednev Täna kell 20:00 alustab Kanal 2 seikluslik telemäng «Arva, kus!?», mis paneb igas saates proovile võistlejate teadmised geograafias, maailma maitsete ja rahvuste tundmises. Esimeses saates on vastamisi kaks tuntud muusikute meeskonda - Lepatriinu ehk Triinu Paomets koos Karl-Erik Taukari ja Eric Kammistega ning Stefan, Inga ning Inger. Ajurakke proovile panev lustakas telemäng «Arva, kus!?» testib nii saatekülaliste kui ka televaatajate geograafilisi teadmisi. Mängu jooksul rännatakse koos tuntud saatekülalistega läbi laia maailma ning saate lõpuks selgub, milline tiim tunneb kõige paremini maailma riike, rahvusi ja maitseid. Igas saates võistlevad omavahel kaks tuntud eestlastest koosnevat võistkonda. Saates saab näha nii tuntud räppareid, suunamudijaid, muusikuid, moegurmaane kui ka sportlasi ja näitlejaid. Kanal 2 uus seikluslik telemäng «Arva, kus!?» FOTO: Konstantin Sednev Mänguvoorude seas on näiteks lustakas tänavaseiklus, kus võistlejatel tuleb mõne vihje abil ära arvata, kuhu nad maailmakaardil paigutatud on. Ühes mänguvoorus tuleb stuudiosse külaline ning mängijad peavad ära arvama, kust kauge külaline pärit on. Linnulennult tuleb aru saada, millise Eestimaa paigaga tegemist on või maitsmistestiga arvata toidu päritoluriik. Kanal 2 uus seikluslik telemäng «Arva, kus!?» FOTO: Konstantin Sednev Täna testib telemäng Eesti tuntud ja armastatud muusikute ja lauljate teadmisi. Vastamisi astuvad Lepatriinu ehk Triinu Paomets koos Karl-Erik Taukari ja Eric Kammistega ning Stefan, Inga ning Inger. Saadet juhib Jaanus Koort. Kanal 2 uue seiklusliku telemängu «Arva, kus!?» saatejuht Jaanus Koort FOTO: Konstantin Sednev Uus seikluslik telemäng «Arva, kus!?» alustab Kanal 2-s juba täna õhtul kell 20:00, kohe pärast uudistemagasini «Reporter». 	Elu24	Elu24.ee	0	3
21. november 2019, 11:14	https://www.postimees.ee/6831448/politseinikud-pidasid-kinni-tallinnas-lapsi-jalitanud-mehe	Postimees	Politseinikud pidasid kinni Tallinnas lapsi jälitanud mehe	Politsei pidas kinni lapsi jälitanud mehe. FOTO: Põhja prefektuur Põhja prefektuuri politseinikud pidasid esmaspäeval kinni mehe, kes jälitas Tallinna linnas lapsi. Prokuratuuri taotlusel ja kohtu loal võeti mees vahi alla. Möödunud nädalal sai politsei kaks teadet juhtumitest Tallinna linnas, kus lapsele lähenes võõras mees. Ühel juhul päädis vahejuhtum füüsilise kontaktiga, kui mees last tiris, kuid viimasel õnnetus ära joosta. Teisel juhul jälitas võõras mees tänaval last, kes tundis hirmu. Lapsed olid vanuses 7- ja 14-aastat. Põhja prefektuuri kriminaalbüroo isikuvastaste kuritegude talituse juht Hisko Vares sõnas, et lapsed käitusid ainuõigelt, rääkides juhtunust oma vanematele, kes politseid sellest teavitasid. «Asusime kohe infot koguma. Selgitasime välja, et need kaks juhtumit võivad olla seotud, sest mehe käitumises ja kannatanute kirjeldustes oli ühiseid jooni,» ütles Vares. Esmaspäeval, 18. novembril pidasid politseinikud kahtlustatavana kinni 30-aastase Eestis elava Läti kodaniku, keda on alust nendes juhtumites kahtlustada. Mehe motiivid selguvad algatatud kriminaalmenetluse käigus. Hisko Vares kinnitas, et õnneks ei saanud lastest keegi viga, kuid arusaadavalt on selline olukord ehmatav. «Taolistest vahejuhtumitest peab politseid kindlasti teavitama. Reageerime sellistele teadetele väga tõsiselt, sest laste vastu toime pandud kuriteod jätavad valusa jälje nii ohvrile kui ka kogu ühiskonnale. Iga inimene, eelkõige laps, peab tänaval kõndides ennast turvaliselt tundma,» lisas Vares. Prokurör Marika Reintop selgitas, et kinnipeetu on küll varem karistamata, kuid arvestades tema järjepidevust lastega kontakti otsimisel, taotles ta tema vahistamist. «Kuigi lapsed pääsesid mehe käest ehmatusega, on prokuratuuri hinnangul põhjendatud kahtlustatav ühiskonnast eraldada. Vabaduses viibides võib ta tegevust jätkata ning see kujutaks ilmselgelt ohtu teistele ühiskonnaliikmetele,» põhjendas prokurör Reintop vahistamistaotlust. Kohus rahuldas prokuratuuri taotluse ning mees võeti kaheks kuuks vahi alla. Hisko Varese sõnul on politseile praegu teada kaks juhtumit, kuid on võimalik, et neid on rohkem. «Palume lapsevanemaid, kelle lapsed on sarnastest juhtumitest rääkinud või kellel on infot, mis võib viidata sarnastele kuriteoepisoodidele, sellest teada anda helistades numbril 5805 8200,» lisas Vares. Fotol kujutatud mees on ligi 180 sentimeetrit pikk, kõhna kehaehitusega ning tal on tumeblondid juuksed. Mees kõneleb vene keeles. Ta kandis seljas musta värvi talvejopet karvase kapuutsikraega. 	Postimees	PM	0	397
21. november 2019, 11:04	https://elu24.postimees.ee/6831438/pildid-ja-video-hitlerile-kuulunud-esemete-oksjonimuuk-arritab-juute	Postimees	Pildid ja video: Hitlerile kuulunud esemete oksjonimüük ärritab juute	Saksamaa Müncheni Hermann Historica oksjonimaja käivitas 20. novembril e-oksjoni, kus on müügil Saksamaaga seotud ajaloolised esemed, kaasa arvatud natside esemed, mille seas on diktaator Adolf Hitleri torukübar ja ta kallima Eva Brauni kokteilikleit.  Saksa juudi kogukond saatis oksjonimajale kirja, milles nõuab enampakkumise peatamist, sest verest läbi imbunud esemete müük solvab juute, teatab reuters.com. Lisaks Hitleri ja Baruni asjadele saab oksjonil omandada näiteks Saksa õhujõudude komandöri Hermann Göringi initsiaalidega sigarikarbi, kuid ka natsilippe, nuge, rinnamärke, mütse ja muud militaarset. Veel on seal Hitleri kirju, dokumente, sigaretikarp ja Müncheni korteri üürileping. 800 oksjonile pandava eseme seas on 147 seotud Hitleri ja ta Kolmanda Riigiga. Herman Göringi nimega tänavasilt ja natsilipp. FOTO: Andreas Gebert/Reuters/Scanpix Üheks huvitavamaks esemeks peetakse Adolf Hitleri teost «Mein Kampf» (Minu võitlus), millel on hõbedased kaaned. Raamat kuulus Göringile ja selles on Hitleri pühedustekst. Oksjonimaja teatel tunnevad nii sakslased kui ka teiste rahvuste esindajad nende esemete vastu huvi, kuid samas on nad saanud juutide karmi kriitika osaliseks. Oksjonimaja loodab, et müüdavate esemete kogusumma ulatub sadade tuhandete eurodeni. Näiteks on Hitleri torukübara alghind 50 000 eurot, «Mein Kampfi» hind aga 130 000 eurot. Hermann Historica oksjonimaja tegevjuht Bernhard Pacher kinnitas, et on saanud sadu e-kirju, milles nõutakse, et nad ei müüks natsidele kuulunud esemeid interneti enampakkumisel. «Lisaks kurjadele kirjadele oleme saanud ka selliseid, milles öeldakse, et tegemist on ajalooliste esemetega, mis paljudele huvi pakuvad. Need inimesed avaldavad meile toetust,» lisas tegevjuht. Adolf Hitleri kallimale Eva Braunile kuulunud kokteilikleit, rahakott ja õlgkübar. FOTO: Matthias Balk/AP/Scanpix Ta jätkas, et suur osa kirjadest olid sellised, milles neid võrreldi rahaahnete neonatsidega. Euroopa juutide assotsiatsiooni juht rabi Menachem Margolin saatis oksjonimajale kirja, milles nõudis oksjoni tühistamist. Ta lisas, et oksjonil olevad objektid pakuvad huvi iskutele, kes on neonatsid või natsismi ülistajad. «Ma ei pöördu teie poole seadusele viidates, vaid moraalile rõhudes. Teie oksjon ei ole seadusega vastuolus, kuid eetikaga küll,» teatas juudijuht. Oksjonimaja esindaja Pacheri andmetel ostavad nende oksjonitelt esemeid eelkõige Lähis-Ida, Aasia ja USA muuseumid, mis on sponsorite toel väga jõukad. «Ülejäänud 20 protsenti on erakollektsionäärid või ajalooraamatute autorid, kes vajavad neid ajaloolisi esmemeid oma raamatute kirjutamisel. Enamik esemeid jõuab lõpuks ikka muuseumisse,» selgitas ekspert. 	Elu24	Inna-Katrin Hein	0	155
21. november 2019, 10:56	https://www.postimees.ee/6831423/ringkonnakohus-jattis-pavel-gammeri-vahi-alla	Postimees	Ringkonnakohus jättis Pavel Gammeri vahi alla	Pavel Gammer FOTO: Sander Ilvest / Postimees Tallinna ringkonnakohus jättis kuritegeliku ühenduse juhtmises süüdistatava hotelli- ja restoraniärimehe Pavel Gammeri vahi alla. Kohus ei rahuldanud Gammeri kaitsja Daniil Savitski määruskaebust ja jättis Harju maakohtu 10. oktoobri määruse Gammeri vahi alla jätmise kohta muutmata. Ringkonnakohus märkis, et Gammeri vahi all viibimine on praegu põhjendatud ning ei esine ja pole välja toodud asjaolusid, mis lükkaksid selle järelduse ümber. Samuti ei ole tema vahi all viibimine ületanud mõistlikku piiri ega muutunud ebaproportsionaalseks, märkis ringkonnakohus. Oktoobris alanud kohtuprotsessil ei tunnistanud hotelli- ja restoraniärimehed Hubert Hirv ja Pavel Gammer end süüdi üheski süüdistusepunktis. Riigiprokuratuur süüdistab Hirve ja Gammerit kuritegeliku ühenduse juhtimises, eraviisilises jälitustegevuses, altkäemaksu andmises erasektoris, maksukohustuse varjamises ning tulirelva, laskemoona ja helisummutite ebaseaduslikus käitlemises ning tsiviilkäibes keelatud relva käitlemises. Gammerit süüdistab riigiprokuratuur koos Eesti kuritegelikus ilmas tuntud ja praegu 350 000 euro suuruse kautsjoni vastu vabaduses viibiva 48-aastase Ahmed Ozdojeviga ka väljapressimises. Kuritegelikku ühendusse kuulumises süüdistab riigiprokuratuur Hirve ja Gammeri äride finantsjuhti, 45-aastast Ardo Vilbret, 36-aastast vandeadvokaati Viktor Särgavat, Hirve ja Gammeri toitlustusasutuste tegevjuhti, 59-aastast Jelena Lipendinat, 46-aastast turvameest Aleksandr Russalimi, 49-aastast turvameest Sergei Panovi, endist kaitsepolitsenikku, 50-aastast Viljar Subkat ning raamatupidajaid, 55-aastast Inga Gammerit ja 53-aastast Inna Stoljari. Vandeadvokaat Viktor Särgava on kinnitanud nii eeluurimise kui ka kohtupidamise ajal, et talle esitatud süüdistused on alusetud. "Mulle esitatud süüdistus on tervikuna alusetu, et mitte öelda absurd," ütles Särgava BNS-ile. Peale kuritegelikku ühendusse kuulumise on Vilbrele esitatud süüdistus dokumendi võltsimises ning soodustuskelmuse katses, Lipendinale dokumentide võltsimises ja võltsitud dokumentide kasutamises ning maksude tasumisest kõrvalehoidmises ning Särgavale teadvalt võltsitud dokumendi kasutamises. Hirve ja Gammeri turvamehi Russalimi ja Panovi süüdistab riigiprokuratuur lisaks kuritegelikku ühendusse kuulumisele eraviisilises jälitustegevuses ja Russalimi ka tulirelvade ebaseaduslikus käitlemises ning tsiviilkäibes keelatud relva omamises. Lisaks neil on maksukuriteos süüdistatuna kohtu ees 36-aastane Mihkel, 61-aastane Galina, 33-aastane Ljubov, 45-aastane Natalja, 55-aastane Raul, 33-aastane Anna, 70-aastane Niina ja 60-aastane Svetlana. Riigiprokuratuur süüdistab 41-aastast Handot raamatupidamisdokumentide varjamises ja 46-aastast Ivarit altkäemaksu võtmises erasektoris. Süüdistuse kohaselt juhtisid Hirv ja Gammer alates 2008. aastast kuritegeliku ühendust, mille tegevus oli suunatud varalise kasu saamise eesmärgil läbivalt majanduskuritegude toimepanemisele. Süüdistuse kohaselt lasid Hirv ja Gammer oma turvameestel salaja jälgida kunagist politseinikku ja turvaärimeest Veiko Kullat ning aserite kogukonna liidrit, eelmisel kümnendil keskkriminaalpolitsei huviorbiidis olnud Veljaddin Kerimhanovit ning veel üht kriminaalsetes ringkondades tuntud meest. Keskkriminaalpolitsei uurimismaterjalide kohaselt üritas Ozdojev ühelt Venemaalt pärit ettevõtjalt pressida välja 3,5 miljonit USA dollarit ning ähvardas ettevõtjat raha mittemaksmisel tapmisega. Uurimismaterjalide kohaselt ütles Ozdojev äritüli lahendamisel Vene ärimehele, et «tšetšeenid tulevad ja tapavad kõik ära». Ozdojev eitab kuritegu kategooriliselt ning oma süüd kuritegudes eitavad ka Hirv ja Gammer ning kõik ülejäänud süüdistatavad. Kriminaalasjas on arestitud süüdistatavate vara 1,3 miljoni euro väärtuses, sealhulgas väärtuslikke ehteid, kunstiteoseid, tulirelvi, topiseid ja palju muud. Lisaks on süüdistatavate kinnisvarale seatud hüpoteeke üle 3,8 miljoni euro. Kriminaalasja uuris keskkriminaalpolitsei ning uurimist juhtis riigiprokuratuur. 	Postimees	BNS	0	0
21. november 2019, 10:55	https://raamatud.postimees.ee/6831410/eia-uusi-lugemissoovitused-raamat-mis-seab-poneviku-lati-vaga-korgele	Postimees	Eia Uusi lugemissoovitused: raamat, mis seab põneviku lati väga kõrgele	Eia Uus. FOTO: Raamatuklubi Kuku raadio saates «Intervjuu» soovitab täna raamatuid Postimehe kirjastuse juht, raamatuklubi vedaja ja kirjanik Eia Uus, kelle valik aitab su maailma natukeseks ajaks teistpidi keerata. Kuula saadet, kust saad palju häid lugemissoovitusi pikkadeks sügisõhtuteks! 	Raamatuportaal	Linda Pärn	0	28
21. november 2019, 10:49	https://majandus24.postimees.ee/6831411/tuhi-jutt-et-borsid-tousevad-tanu-rahatrukile	Postimees	Tühi jutt, et börsid tõusevad tänu rahatrükile	New Yorgi börs kerkib üsna uutele rekordtasemetele FOTO: RICHARD DREW/AP USA aktsiaturgudel on praegune aastakümme olnud hämmastav. Üheksast aastast kaheksa on tõusuaastad ja ainult eelmisel aastal langes S&P 500 indeks neli protsenti. Tänavune tõus on olnud pea 25 protsenti ning paistab, et viimasest kümnest aastast on tõus olnud üheksal, kokku 200 protsenti. Paljud ütlevad, et tegemist on kaardimajaga ja tõus on toimunud eelkõige tänu rahatrükile, madalatele intressimääradele ja oma aktsiate tagasiostmisele. Paljud on toonitanud, et aktsiaturud ei peegelda USA majanduse fundamentaalnäitajaid. Ajakiri Fortune kirjutab, et tegelikult on just vastupidi ja aktsiaturgude tõusu põhjuseks on peaaegu eksklusiivselt fundamentaalnäitajad. Maailma ühe suurema fondivalitseja Vanguard Grupi asutaja, jaanuaris meie hulgast lahkunud John Bogle mõtles välja lihtsa valemi turu teoreetilise tootluse arvutamiseks, liites kokku fundamentaalse osa, milleks on dividenditootlus pluss kasumi kasv ja turu spekulatiivne osa (kui palju on turg valmis ettevõtete kasumite eest maksma). Valem näeb välja järgmine: Tulusus = dividenditootlus + kasumite kasv +/- p/e suhte muutus Oma raamatus «Don’t Count On It» vaatles ta kõiki kolme komponenti aastakümnete kaupa alates 1900. Raamat ilmus küll 2010. aastal, kuid ajakiri täiendas andmeid ka viimase kümnendi kohta. Ajakirja sõnul oli šokeeriv, kuidas viimase kümnendi tõusu saab selgitada peaaegu eksklusiivselt fundamentaalnäitajate paranemisega. 2010-ndate aastate aktsiaturgude tootlusest andis kasumite ja dividendide kasv peaaegu 97 protsenti, mis tähendab, et valuatsioonide (ettevõtete väärtuste – T.O.) muutuse osakaal on selles tõusutsüklis tühine. Muidugi tuleb arvesse võtta, et kasuminumbrid olid finantskriisi tõttu eelmise kümnendi lõpul väga madalad. Nagu öeldud, arvavad paljud, et kasumite kasvu ainsaks põhjuseks on massiivne majanduse stimuleerimine madalate intressimäärade näol. Tuleb ka toonitada, et nii hästi kui praegusel kümnendil, vastab turgude tootlus fundamentaalnäitajatele üsna harva. On olnud terve rida kümnendeid, kus investorid fundamentaalnäitajatest eriti ei hooli. Nii oli 1940-ndatel aastatel suur kasumite kasv ja viieprotsendiline dividenditootlus, aga investoritel oli endiselt Suure Depressiooni ajast jäänud hirm. 1980-ndatel ja 1990-ndatel olid aga kümnendid, kus valutsioonid kasvasid fundamentaalnäitajatest kiiremini. 2000-ndatel toimus nii fundamentaalnäitajate kui ka sentimendi korrektsioon Seega mitte kunagi varem viimase 100 aasta jooksul pole fundamentaalnäitajad olnud nii heaks turu vedajaks, aga väheusutav, et see jätkub ka järgneval kümnendil. 	Majandus	Tõnis Oja	2	1
21. november 2019, 10:46	https://tervis.postimees.ee/6830894/kaks-elustiilimuutust-mis-vahendavad-menopausiga-kaasnevaid-kuumahooge	Postimees	Kaks elustiilimuutust, mis vähendavad menopausiga kaasnevaid kuumahooge	Elustiil mõjutab seda, kuivõrd esineb naistel menopausi ajal kuumahooge. FOTO: Shutterstock Uuest teadusuuringust on selgunud, et kehakaal ja suitsetamine enne 40ndat eluaastat mõjutavad oluliselt menopausiga kaasnevate kuumahoogude intensiivsust ja sagedust. Elustiil mõjutab inimese tervist igas vanuses ning tervislikud valikud vähendavad menopausiga kaasnevat ebamugavust. Menopaus on loomulik osa elust, kuid sellega kaasnevad füsioloogilised muutused võivad kaasa tuua ebamugavustunde ja stressi. Ameerika teadlaste sõnul on kõige sagedasem menopausiga seonduv kaebus kuumahood, mida põhjustavad hüpotalamuses toimuvad muutused. 85 protsenti naistest kogeb menopausi ajal kuumahooge. Kui hüpotalamus – mis reguleerib muuhulgas kehatemperatuuri – saadab organismis vale signaali, hakkavad nahaalused veresooned laienema ning vereringe naha pinnal suureneb. Selle tagajärjel arvab keha, et temperatuur on äkitselt tõusnud ning üritab higistamise teel keha jahutada. Teadlased tegid kindlaks, et kuumahooge on võimalik ennetada elustiili muutmisega enne menopausi. Austraalia teadlased leidsid, et ülekaalulistel ja rasvunud naistel esineb märksa rohkem kuumahooge kui normaalkaalus naistel. Uuringus osales 21 460 50-aastast naist Jaapanist, Suurbritanniast, Austraaliast ja Ameerika Ühendriikidest. Teadlased hindasid ülekaalu ja suitsetamise seost menopausi sümptomitega ning leidsid, et ülekaalulistel naistel on ligi 60 protsenti suurem kuumahoogude risk ning suitsetavatel naistel 80 protsenti suurem kuumahoogude risk. Selleks, et riski vähendada, tuleks saavutada normaalkaal ning loobuda suitsetamisest juba enne menopausi. 	Tervis	Lilian Laanepere	0	0
21. november 2019, 10:45	https://sport.postimees.ee/6831389/nurmagomedov-voib-jargmise-kaotuse-jarel-ufc-karjaarile-joone-alla-tommata	Postimees	Nurmagomedov võib järgmise kaotuse järel UFC karjäärile joone alla tõmmata	Habib Nurmagomedov oma venda Abubakar Nurmagomedovi aitamas FOTO: Valery Sharifulin/Valery Sharifulin/TASS Habib Nurmagomedovi vend Abubakar kaotas oma debüüdil lahingu sakslasele David Zavadale ning nüüd võib ta sootuks vabavõitlusliigast lahkuda. Vabavõitluse maailmameistri vend Abubakar pidas oma avalahingu UFC ringis üheksandal novembril Moskvas, kuid ebaõnnestumine tuli kätte üsna kiiresti. Juba esimeses raundis tuli venelasel Zavada võtte järel edasisest võitlsest loobuda. «Ta tegi palju vigu. Kindlasti oli Abubakar võimeline võitma ning ta ise tundis ka seda, kuid kõigepealt peab UFC reeglitega harjuma,» rääkis tema treener. Hetkel otsib Abubakar uut võimalust, kuid järgmise kaotuse korral võib vabavõitleja UFC karjääri kiiresti lõpetada. 	Sport	Postimees Sport	0	21
21. november 2019, 10:43	https://maailm.postimees.ee/6831403/kreeka-turgi-peab-lopetama-valjapressimise-el-ilt-abi-saamiseks	Postimees	Kreeka: Türgi peab lõpetama väljapressimise EL-ilt abi saamiseks	Kreeka päästjad aitavad Türgist saabunud migrantidel maabuda. FOTO: AFP / Scanpix Türgi peab lõpetama väljapressimise, kui tahab saada Euroopa Liidult rohkem abi migrantidega toimetulemiseks, ütles Kreeka migratsiooniminister Giórgos Koumoutsákos eile Washingtonis. Ta väljendas muret Türgi presidendi Recep Tayyip Erdoğani ja teiste kõrgete ametnike ähvarduste pärast «avada väravad» Euroopasse, kui liit ei anna suuremat abi. Kui Türgi «jätkab kordamist, et me avame tulvaväravad, siis mida nad (migrandid) teevad, on see, et nad liiguvad nendele tulvaväravatele lähemale, ootama nende avanemist,» ütles Koumoutsákos, viidates migrantide Türgist Kreekasse saabumise 240-protsendisele kasvule alates maist. Koumoutsákose sõnul tahab Kreeka sellegipoolest, et Euroopa Liit «kaaluks positiivselt» Türgi taotlust saada rohkem kui kuus miljardit eurot, mida lubati Ankarale 2016. aastal migrantidevoolu peatamiseks. «Kuid asjaolu, et Türgi küsis seda raha väljapressimise või ähvarduste abil, ei tekita vajalikku poliitilist õhustikku eurooplaste jaoks raha andmise otsustamiseks,» lisas ta. «Euroopa ei saa tegutseda ähvarduste või väljapressimise tingimustes. Nii nagu eurooplased peaksid mõistma olukorda, millega türklased silmitsi seisavad, peab Ankara omakorda aru saama, et see ei ole viis Euroopaga suhtlemiseks,» ütles Kreeka minister. Juulis peetud valimiste järel võimule tulnud konservatiivist peaminister Kyriákos Mitsotákis on lubanud karmimat lähenemist migratsioonile kui eelmine, sotsialistidest valitsus, mis lubas riiki Süüriast ja mujalt pärit migrante. Türgis on peavarju leidnud umbes 3,6 miljonit Süüria põgenikku ning Kreeka on peamine transiitriik Euroopa Liitu. 	Maailm	AFP / BNS	0	0
21. november 2019, 10:40	https://maailm.postimees.ee/6831397/advokaat-soovitab-prints-andrew-l-usa-voimudega-koostood-teha	Postimees	Advokaat soovitab prints Andrew`l USA võimudega koostööd teha	Yorki hertsog prints Andrew. FOTO: LILLIAN SUWANRUMPHA/AFP/Scanpix Jeffrey Epsteini ohvreid esindav advokaat soovitab Yorki hertsogil teha koostööd Ameerika Ühendriikide uurijatega. Epsteini ohvreid esindav Gloria Allred taunis prints Andrew lubadust aidata uurijaid süüdimõistetud pedofiiliga seotud juurdlustes siis, «kui seda on vaja». Allred kutsus printsi pöörduma viivitamatult ja tingimusteta USA võimude poole. Allred märkis, et kuigi tal on hea meel, et Andrew on valmis koostööks, ei ole advokaadi sõnul Yorki hertsogi avalduse sisu üheselt mõistetav. «Kas ta vihjab, et ootab tunnistuste andmiseks juriidilist kutset või on ta valmis rääkima võimudega ka ilma seadusliku kohustuseta?» küsis Allred. «Minu kliendid, kes on Jeffrey Epsteini ohvrid, on rääkinud korrakaitsega ilma, et neilt oleks seda nõutud.» Allred on esindanud naisohvreid ka USA presidendi Donald Trumpiga, produtsent Harvey Weinsteiniga, näitleja Bill Cosbyga ja laulja R Kellyga seotud juhtumites. Yorki hertsog teatas eile, et loobub seoses Epsteini ümber puhkenud seksiskandaaliga kuninglikest kohustustest. Prints Andrew sõnul on tema seostamine Epsteiniga põhjustanud Briti kuninglikus perekonnas «tõsise häire». Suhted tänavu augustis New Yorgi vanglas end üles poonud Epsteiniga on printsile kriitikat toonud aastaid. Vahi all ootas Epstein kohtuprotsessi, kus teda muuseas süüdistati alaealiste kupeldamises, mõnel ohvril vanust vaid 14 aastat. 2008. aastal võttis Epstein omaks alla 18-aastaselt tüdrukult seksi ostmise ja istus selle eest 13 kuud vanglas. Andrew hoidis temaga sidet ka pärast seda. Prints Andrew ütles, et on valmis vajaduse korral aitama igat asjakohast õiguskaitseorganit nende uurimises. Küsimusele, mis juhtub siis, kui Andrew ei paku end vabatahtlikult tunnistusi andma, vastas Allred, et on kaks võimalikku varianti: «Üks on kriminaaluurimise algatamine, et näha, kas süüdistused tuleks esitada kellelegi, kes on ehk teadlikult teinud koostööd Epsteiniga alaealiste tüdrukute värbamiseks ja kupeldamiseks.» Teine variant on tsiviilhagi esitamine, mida tegi eelmisel nädalal Allredi klient Jane Doe, kes väitis, et Epstein väärkohtles teda seksuaalselt. Doe ei ole süüdistanud Yorki hertsogit väärtegudes, kuid on kutsunud teda üles täiendavat informatsiooni esitama. Üks Epsteini süüdistajatest, Virginia Giuffre, on väitnud, et teda sunniti printsiga kolm korda vahekorda astuma. Yorki hertsog on eitanud temaga igasugust seksuaalset kontakti. 	Maailm	BBC/PM	0	0
21. november 2019, 10:31	https://maaelu.postimees.ee/6831386/metsauhistud-kuttepuidu-hinnad-pusivad-pigem-korgel	Postimees	Metsaühistud: küttepuidu hinnad püsivad pigem kõrgel	Küttepuud. Foto on illustratiivne. FOTO: Arvo Meeks Metsaühistud prognoosivad valdavalt, et suuri muudatusi küttepuidu hindades lähiajal ei tule ning hind püsib pigem kõrge. "Halupuu hinna prognoosimisel lõpptarbijale peame arvestama mitmete teguritega: kas ilm ja pinnas lubavad metsast materjali välja tuua, turunõudlust, graanulitehaste survet toormele ja muud sellist," ütles Keskühistu Eramets tegevjuht Priit Jõeäär BNS-ile. "Suures pildis 2020 kevadeks halupuu hind väga ei lange, kuna toorme hinnad olid kõrged. Aga ilmselt ka ei tõuse. Võiks jääda sinna 42-45 eurot ruumimeetri kanti." "Toorme hinnad 2020. aasta alguseks võivad veidi langeda, mis võiks kajastuda halupuu hindades 2020. aasta teises pooles ja ka 2021. aasta kevadel," lisas Jõeäär. "Kuna Skandinaavias ei ole kase paberipuule suurt nõudlust, siis võib juhtuda, et suurima languse teeb KS halupuu hind, langedes tagasi isegi hinnatasemeni 50-55 eurot ruumimeetri kohta (hetkel 65-75 eurot)." Küttepuidu hinna samal tasemel püsimist prognoosib ka ümarpuidu müügiga tegeleva Eesti Puidumüügikeskuse tegevjuht Einar Rannula. "Suure tõenäosusega on ümarpuidu hinnad veel langemas ja seega halupuude toorme hind samuti langeb," ütles Rannula BNS-ile. "Langevate hindade taustal langeb kindlasti raieaktiivsus ning oma mõju avaldab ka vihmane ja märg sügis. Need kaks tegurit võivad tekitada hoopis halupuude toorme kättesaadavuse vähenemist, mis võiks küttepuidu hinda tõsta. Kokkuvõtteks julgen arvata, et suuri muutuseid küttepuidu hinnas lähiajal ei tule," lisas Rannula. 	Maa Elu	BNS	0	7
21. november 2019, 10:29	https://tarbija24.postimees.ee/6831384/kfc-avab-tartus-ja-narvas-oopaevaringsed-restoranid	Postimees	KFC avab Tartus ja Narvas ööpäevaringsed restoranid	KFC järjekord. FOTO: Sander Ilvest Margus Linnamäe suurosalusega Apollo Group avab uuel aastal kiirtoiduketi Kentucky Fried Chickeni (KFC) ööpäevaringsed restoranid Tartus ja Narvas. Järgmise aasta kevadel avab KFC restoran uksed Narvas Fama keskuses ja suvel Tartu Lõunakeskuses. Mõlemad keskused kuuluvad Astri Grupile. Apollo Groupi arendusjuhi Mauri Dorbeki sõnul on KFC restoranide senine suur menu näidanud, et inimesed oskavad kvaliteetsest teenusest lugu pidada. «Maailmakuulsa brändi Eestisse toomine on end igati õigustanud ning meie laienemisplaanid on suured. On rõõm tõdeda, et peagi saame KFC kõrget kvaliteeti pakkuda ka Tallinnast väljaspool,» ütles Dorbek. Astri Kinnisvara OÜ juhatuse liige Tarmo Kleimann lisas, et Astri Grupi jaoks on alati oluline olnud pakkuda oma klientidele võimalikult laia kaupluste valikut ning põnevaid söögikohti. «KFC on järjekordne hea näide sellest, et toome oma keskustesse tuntud ja populaarseid kaubamärke,» ütles Kleimann. Apollo Group OÜ omandas rahvusvahelise kiirtoiduketi Kentucky Fried Chicken (KFC) frantsiisi Baltimaades tänavu talvel. Eesti esimene KFC restoran avas uksed 24. oktoobril Tallinnas Ülemiste keskuses, lisaks töötab Lätis kaks ja Leedus kolm KFC restorani. Astri Grupp on Eesti kapitalil põhinevate ettevõtete grupp, mis tegeleb peamiselt kaubanduskeskkondade arendamise ning üüri- ja haldamisteenuste osutamisega. Astri Grupile kuuluvad Tallinnas Balti Jaama Turg ja Keskturg, Tartus Lõunakeskus, Pärnus Pärnu Keskus, Narvas Astri Keskus ja Fama Keskus. Lisaks ka kõiki Astri keskusi koondav e-pood astri.ee. Apollo Group on Eesti kapitalile kuuluv Baltikumi suurim meelelahutus kontsern, mis omab Apollo kauplusi, Apollo kinosid, O'Learyse meelelahutuskeskusi, Vapiano restorane, Blenderi mahlabaare ja IceCafe jäätisekohvikuid, samuti filmidistributsiooni ettevôtet Baltic Film Distribution. Nii Apollo Groupi, Postimehe kui ka uudisteagentuuri BNS suuromanik on Margus Linnamäe. 	Tarbija	BNS	1	1776
21. november 2019, 10:19	https://tartu.postimees.ee/6830967/poffi-film-hiina-voim-kontrollib-laste-saamist	Postimees	PÖFFi film: Hiina võim kontrollib laste saamist	Hiinas on ühelapse- poliitika nüüd asendunud kahelapse- poliitikaga. FOTO: Kaader filmist Dokumentaalfilm «Ühe lapse rahvas» on Hiina ühelapsepoliitikast, mis kestis 36 aastat ja lõppes alles neli aastat tagasi ning mille mõjud on pehmelt öeldes kolossaalsed. 1979. aastal esitletud strateegiaga anti pereplaneerimine eranditult riigi kätte ning laste saamine muudeti plaanimajanduse osaks. Kommunistlik võim sai seda omatahtsi kontrollida. Kõik muidugi selleks, et riigi majandus ja elanikud paremale järjele aidata. Kontrollimeetodeid oli mitmesuguseid, üks õõvastavam kui teine. Trahvid, kodude lammutamine, laste viimine lastekodusse vastu vanemate tahtmist, sunniviisilised abordid ja steriliseerimised. Looted kilekottides 	Tartu Postimees	Mart Noorkõiv	0	0
21. november 2019, 10:15	https://sport.postimees.ee/6831348/video-kumme-koige-hullemat-f1-meeskonnakaaslaste-vahelist-kokkuporget	Postimees	Video: kümme kõige hullemat F1 meeskonnakaaslaste vahelist kokkupõrget	Ferrari piloodid Sebastian Vettel ja Charles Leclerc FOTO: RICARDO MORAES/REUTERS Vormel1 sotsiaalmeedias reastati kümme kõige hullemat ja määravamat kokkupõrget, mida meeskonnakaaslased MM-sarja ajaloo jooksul on põhjustanud. Seoses läinud nädalase Ferrari ebaõnnestumisega, kus Sebastian Vettel ja Charles Leclerc maid ei suutnud jagada ning üksteise võistluse ära rikkusid, pandi kokku edetabel hullemate avariidega, mida meeskonnakaaslased kunagi põhjustanud. Kahel korral leiab tabelist just Vetteli, kes lisaks läinud nädalal juhtunud äpardusele, tegi avarii ka Red Bullis sõites. Videost võib leida ka uskumatu õnnetuse 1993. aastast, kus Minardi pilootide Pierluigi Martini ja Christian Fittipaldi kokkupõrkel tegi üks meestest õhus 360 kraadise pöörde. Õnneks kumbki tõsiselt vigastada ei saanud. Vaata kogu edetabelit:   	Sport	Karl-Joosep Küngas	0	0
21. november 2019, 10:12	https://kodustiil.postimees.ee/6831353/marjamaal-toodetud-jouluehted-kaunistavad-londonit-ja-macaud	Postimees	Märjamaal toodetud jõuluehted kaunistavad Londonit ja Macaud	Pilt on illustratiivne. FOTO: Shutterstock Märjamaa tehases valmivad ehted, mis kaunistavad enne pühi Macaud, Londonit ja Peterburgi, kirjutab ERR-i uudisteportaal. Adam BD arendusjuht Martin Makarevitš ütles, et klassikaline lumehelves on suur hitt, mis sobib kogu maailma. Ideedevalik on aga sadu lehekülgi pikk ning valged kuusepuud on viimase aja suurim trend. «On läbivad asjad, mis jäävad. Kõige klassikalisem kuusevanik jääb ilmselt alati,» ütles Makarevitš ERR-i uudisteportaalile. Märjamaal toodetud jõuluehetest loe rohkem ERR-i uudisteportaalist. 	Kodustiil	Kristina Kostap	0	0
21. november 2019, 10:01	https://tervis.postimees.ee/6831350/teadlased-selgitasid-valja-vananemise-kiirust-mojutava-ullatava-teguri	Postimees	Teadlased selgitasid välja vananemise kiirust mõjutava üllatava teguri	Pikaealisusega seostub teistsugune soolestiku bakteriaalne kooslus kui kiire vananemisprotsessi puhul. FOTO: Tiina Oja Hispaania ja Prantsusmaa teadlaste koostöös valminud uurimus näitas, et soole mikrobioom ehk bakteriaalne kooslus mõjutab ka vananemise kiirust. Viimaste aastate uuringud on kinnitanud, et muutused soole mikrobioomis mõjutavad kogu organismi hormonaalset ja immunoloogilist tasakaalu. Samuti on soole mikrobioom oluline tegur mitmesugustes haiguslikes protsessides nagu rasvumine, 2. tüüpi diabeet, südame-veresoonkonna haigused ja vähk, vahendab Eesti Arst. Hispaania ja Prantsusmaa teadlaste koostöös valminud uurimus näitas, et soole mikrobioom mõjutab ka vananemise kiirust. Uuriti eksperimentaalselt esilekutsutud enneaegse vananemise sündroomiga (progeeria) hiirte soole mikrobioomi ning neil leiti roojast enam Proteobacteria ja Cyanobacteria perekonda kuuluvaid ja vähem Verrucomicrobia perekonna mikroobe. Sarnane mikrobioomi omapära leiti ka progeeriasündroomide hulka kuuluva Hutchinsoni-Gilfordi sündroomiga inimestel. Pikaealiste ehk 90-aastaste ja vanemate väljaheites olid aga ülekaalus Verrucomicrobia mikroobid. Veelgi enam – pärast metsikute hiirte rooja mikroobide ülekannet progeeriaga hiirtele vähenesid neil enneaegsele vananemisele iseloomulikud ilmingud ning need vähenesid veelgi enam katsealustel progeeriaga hiirtel, kellele kanti üle Verrucomicrobia perekonda kuuluvaid Akkermansia muciniphila mikroobe. Autorite hinnangul kinnitab uurimus soole mikrobioomi ja vananemisprotsesside seost. 	Tervis	PM Tervis	0	25
21. november 2019, 9:47	https://sport.postimees.ee/6829034/galerii-ule-16-000-inimese-kulastas-vilniuses-baltikumi-suurimat-videomangude-messi	Postimees	Galerii: üle 16 000 inimese külastas Vilniuses Baltikumi suurimat videomängude messi	16.-17. novembril peeti Vilniuses Baltikumi suurim mängumess GameOn, mida külastas kahe päeva jooksul üle 16 000 inimese. Üritusel selgusid ka Baltic Masters kolmanda hooaja parimad mängus «Counter-Strike: Global Offensive», kus finaalis kohtusid Eesti võistkond Wortex ning Leedu võistkond 1337HUANIA. Viiest parim ülesehitusega turniiril võitsid 1337HUANIA kõik kolm mängu, saades sellega Baltikumi meistritiitli ning 2000 eurot auhinnaraha. Wortex pidi leppima teise kohaga ning tagasihoidlikuma 1000 euro suuruse teenistusega. Tegemist oli esimese korraga, kui Leedu võistkond võidutses Baltic Masters turniiri. 	Sport	Andri Allas	0	0
21. november 2019, 9:47	https://tehnika.postimees.ee/6831334/kert-kingo-lubab-avalikustada-toe	Postimees	Kert Kingo lubab avalikustada tõe	Kert Kingo ja Jakko Väli FOTO: Postimees.ee Riigikogu ees silmagi pilgutamata valetanud ja selle eest IT-ministri kohalt taganema sunnitud EKRE juhtpoliitik Kert Kingo lubas avalikustada tõe selle kohta, kuidas sai kõiki personalivaliku reegleid eirates tema kui ministri poliitiliseks nõunikuks inimene, kellega ta ise ega ükski partei juhtfiguuridest sel teemal polnud kohtunud. Kingo kirjutas oma Facebooki seinal vastuseks Postimehe ajakirjaniku küsimusele, et avalikustab tõe siis, kui selleks on sobiv aeg. Hiljem ta küll kustutas selle vastuse, asus ajakirjanikku süüdistama provokatiivsete küsimuste esitamises ning nimetas tema käitumist häbiväärseks. Kingo väitis 21. oktoobril IT-ministrina riigikogu ees esinedes, et [endine Tallinna TV saatejuht - toim] Jakko Väli pole ükski sekund ega ükski hetk tema nõunik olnud. Veelgi enam, Kingo valetas rahvasaadikutele, et ei ole Jakko Väliga kohtunud ega rääkinud nõunikuks saamise teemal. Tegelikult oli Kingo teinud juba 17. oktoobril MKMi personaliosakonnale esildise Jakko Väli palkamiseks ning päev hiljem sõlmis Väliga ka töölepingu. Tõe väljaselgitamise teemasse sisenes – talle omaselt seksistliku alatooniga – eile ka Jakko Väli ise, kes soovitas ajakirjanikul ennast rahuldada mujal kui Kert Kingo Facebooki seinal. Teatavasti jäi Jakko Väli Kert Kingo nõuniku kohast ilma juba enne esimest tööpäeva, sest kukkus võidueufoorias Facebookis räuskama ning solvas riigikogu liikme Peeter Ernitsa seinal endist poliitikut ja praegust Teenusmajanduse Koja nõukogu liiget Evelyn Seppa sõnadega «keegi sulle enam taha panna ei taha, suhu võtta ei soovi». Kingo teatas seejärel, et Väli ikka ei saa tema nõunikuks. Kuidas ta Väliga lepingu sõlmimiseni jõudis, on aga siiani suur müsteerium – Väli suunamist sellele kohale on kategooriliselt eitanud ka EKRE juhid. EKRE ei pidanud Kert Kingo valetamist riigikogu ees sedavõrd suureks häbiteoks, et oleks ta eemaldanud erakonna juhatusest või keelitanud teda loobuma riigikogusse naasmast. Eile lubas Kingo, et teeb riigikogu õiguskomisjoni liikmena kõik selleks, et tõde ja selgus saabuks ka küsimuses, kas Eesti prokuratuur on poliitiliselt kallutatud. Jakko Väli on tema Facebooki kannete andmeil lahkunud Eestist Itaaliasse Bergamosse ning alustanud seal kellegagi kooselu. Arstid on tal tema kannete andmeil soovitanud sotsiaalmeediast hoiduda. 	Tehnika	Aivar Pau	17	128
21. november 2019, 9:36	https://maailm.postimees.ee/6831322/usa-kutsus-pyongyangi-tuumavabaks-saamise-voimalust-ara-kasutama	Postimees	USA kutsus Pyongyangi tuumavabaks saamise võimalust ära kasutama	USA erisaadik Põhja-Korea küsimustes Stephen Biegun. FOTO: Reuters / Scanpix USA erisaadik Põhja-Korea küsimustes Stephen Biegun möönis eile, et Pyongyang ei ole veel astunud tõestatavaid samme riigi tuumavabaks muutmise teel, ning kutsus sealset režiimi seda võimalust ära kasutama. «Puuduvad sisukad või tõestatavad tõendid selle kohta, et Põhja-Korea oleks teinud juba valiku tuumavabaks muutuda,» ütles Biegun senati välissuhete komitees kuulamisel seoses kandideerimisega asevälisministriks. «Me usume endiselt, et Pyongyang saab sellise valiku teha,» sõnas ta. «Aken on endiselt avatud, kuid nad peavad hetke ära kasutama.» USA president Donald Trump on kohtunud kolm korda Põhja-Korea liidri Kim Jong-uniga, kes on lubanud teha tööd tuumaprogrammi lõpetamiseks. Samal ajal, kui Trump väljendas imetlust Kimi suhtes ja ütles, et usub tema lubadust, korraldas Põhja-Korea aga mitu raketikatsetust, mis on tekitanud muret eelkõige Jaapanis. Biegun kohtus eelmisel kuul Rootsis Põhja-Korea delegatsiooniga, kuid ütles, et soovib pidada kõnelusi Põhja-Korea asevälisministri Choe Son-huiga. Bieguni sõnul võiks Choe istuda koos temaga läbirääkimiste laua taha ja «langetada otsuseid, kuidas me saame ellu viia visiooni, milles kaks liidrit leppisid kokku Singapuris», Trumpi ja Kimi esimesel tippkohtumisel 2018. aastal. Vabariiklasest välispoliitikaeksperdi Bieguni asevälisministriks saamise heakskiitmine ei ole senatis ilmselt küsimus. Heakskiidu korral vahetab ta välja John Sullivani, kes on määratud Ühendriikide uueks suursaadikuks Venemaale. 	Maailm	AFP / BNS	0	0
21. november 2019, 9:34	https://sobranna.postimees.ee/6830792/riided-teevad-inimese-maailma-mojukaimad-stiili-ikoonid-2019-on-valitud	Postimees	Riided teevad inimese: maailma mõjukaimad stiili-ikoonid 2019 on valitud	FOTO: Mauro Del Signore/ZUMAPRESS.com Stiil on nende kullasoon ja seda, mida nemad kannavad, tahab igaüks kanda. Moe otsingumootori Lyst aastaülevaates «Year in Fashion» kuulutati välja selle aasta kõige mõjukamad ja populaarsemad tegelased, kirjutab Spot On News. Üllatus-üllatus — kõige mõjuvõimsam stiili-ikoon on Sussexi hertsoginna Meghan. Prints Harry abikaasa elegantsete valikute kohta tunti sel aastal netis huvi 216 protsenti enam kui eelmisel aastal, mil 38-aastane daam oli samas tabelis kolmandal kohal. Catherine, Cambridge'i hertsoginna aga sedapuhku esimese kümne hulka edetabelis ei jõudnudki. Sussexi hertsoginna Meghan Markle FOTO: ALPR/AdMedia/SIPA/ALPR/AdMedia/SIPA Kõige stiilsem mees on tabeli teisele kohale platseerunud noor 23-aastane Ameerika-Prantsuse näitleja Timothée Chalamet. Timothée Chalamet FOTO: Phil Loftus/Capital Pictures/Phil Loftus/Capital Pictures Populaarsuselt kolmas oli Chalamet' kolleeg, 23-aastane Ameerika näitleja, laulja, modell ja tantsija Zendaya. Zendaya FOTO: Gilbert Flores /Broadimage/Gilbert Flores /Broadimage Neljandale kohale tuli laulja ja laulukirjutaja Billie Eilish (17), kellele järgnes räppar Cardi B (27). Billie Eilish FOTO: Jordan Strauss/AP K-pop-iidol Lisa (22) Lõuna-Korea tüdrukutepundist Blackpink on Kylie Jenneri ees (22, seitsmes koht). Jenner oli eelmisel aastal edetabeli tipus. Esikümnesse mahtusid veel lauljanna Lizzo (31), popstaar Harry Styles (25) ja näitleja Billy Porter (50). Billy Porter FOTO: Anita Bugge/ZUMAPRESS.com 	Sõbranna	Sõbranna	0	11
21. november 2019, 9:31	https://elu24.postimees.ee/6831317/video-arheoloogid-leidsid-norras-samas-paigas-kaks-viikingi-laevamatust	Postimees	Video: arheoloogid leidsid Norras samas paigas kaks viikingi laevamatust	Viikingilaeva koopia. Pilt on illustreeriv FOTO: Caro / Seeberg/Scanpix Arheoloogid avastasid Kesk-Norras Vinjeøras samas paigas kaks laevamatust, millest teine matmine oli toimunud 100 aastat esimesest hiljem.  Hauapanuste järgi arvatakse, et sinna maeti ühe kogukonna kaks kõrget liiget, sest paadimatused said vaid need, kes olid tähtsal positsioonil, teatab lifeinnorway.net. Norra arheoloogide teatel oli viikingitel, kes domineerisid 700 – 1100 pKr, kombeks matta juhte ja nende järeltulijaid samasse kääpasse. Arheoloogid leidsid esmalt 9. sajandil laevaga maetud naise ja kui nad sügavamale kaevasid, leidsid nad ka mehe, kes oli maetud suuremas laevas, mille pikkus oli 10 meetrit. Uurimine näitas, et kui naine suri, siis kaevati varem maetud mehe haud lahti, et sinna juurde saaks matta ka naise. Naine koos oma laevaga pandi mehe laeva sisse ja haud aeti taas kinni. «Olin varem kuulnud, et viikingid matsid juhte samasse paika, kuid ma ei olnud varem oma silmaga näinud, et üks matmislaev oleks olnud teise sees,» sõnas väljakaevamist juhtinud arheoloog Raymond Sauvage. Joonistus viikingilaevast. Pilt on illustreeriv FOTO: akg/North Wind Picture Archives/Scanpix Ta lisas, et Norras Tjøllingis leiti 1950. aastatel mõned laevamatused, kus oli kaks laeva, kuid need olid kõrvuti ning lavematuseid on leitud võrdlemisi vähe. Nüüd leitud skelettidest loodetakse saada DNAd, et selle abil luua pilt, kes nad olid ja millised võisid välja näha. «Lisaks oli selle mehe ja naise matmispaik valitud ebatavaline, otse kalju äärel, vaatega fjordile. Kunagi võis see koht olla nagu mälestusmonument,» selgitas arheoloog. Sauvage'i sõnul on Kesk-Norra Vinjeøras kaksikmatus varasemast ajast kui seni vanim teadaolev viikingi paadimatus, mis tähendab seda, et see on Frangi riigi ajastust. Arheolooge üllatas see, et naisele oli hauda kaasa pandud esmeid, mis pärinesid Inglismaalt ja Iirimaalt, kaasa arvatud ristikujuline pross, mis võidi sellele naisele tuua mõnelt rööv- või sõjaretkelt nimetatud paikadesse. Arheoloog Aina Heen Petterseni sõnul näitab prossil olev muster, et tõenäoliselt on see pärit Iirimaalt ja kunagi oli see osa hoburakmetest. «Viikingitel oli kombeks kanda ehetena asju, mille otstarve oli hoopis teine. Selle prossi tagaküljel on mitu kinnitust ja neid kasutati nahast rihmade kinnitamiseks rakmete külge. Selle eseme uus omanik pani külge nõela, et seda saaks kasutada prossina,» lisas Pettersen. Viikingite ühiskonnas olid retked kaugetele maadele tähtsal kohal, olid need siis sõjalise või kauplemise eesmärgiga. Sellistes retkedes ei osaletud ainult uute alade hõivamise ja väärtesemete saamise eesmärgil, vaid ka perekonnas staatuse tõstmiseks. Viikingiks kehastunu. Pilt on illustreeriv FOTO: Caro / Juergen Blume/Scanpix 	Elu24	Inna-Katrin Hein	0	34
21. november 2019, 9:30	https://sport.postimees.ee/6831292/tootuks-jaanud-ostberg-teen-koik-selleks-et-taas-mm-sarjas-kihutada	Postimees	Töötuks jäänud Östberg: teen kõik selleks, et taas MM-sarjas kihutada	Mads Östberg FOTO: Jaanus Ree/Red Bull Content Pool Citroëni rallimeeskond otustas MM-sarjas otsad kokku tõmmata ning see jättis esialgu töötuks nii Sebastien Ogieri, Esapekka Lappi ja Mads Östbergi. Kui prantslast seostatakse Toyotaga, siis Lappil ja Östbergil on hetkel väljavaated kitsamad. Tänavusel hooajal Citroëniga WRC2 Pro klassis sõitnud Östberg sõnul oli eilne päev nende jaoks väga kurb. «Eile oli halb päev Citroën, kogu rallimaailma ning ka minu jaoks. Aastad Citroëniga olid ilusad, kuid ma lootsin tulevikus nendega enamatki saavutada,» ütles Östberg. Kui Ogieri osas on selgus peagi majas, siis Östberg peab konkureerima viimaste sõitjakohtade eest väga paljude kiirete sõidumeestega. Hetkel on töötud nii Esapekka Lappi, Craig Breen, Hayden Paddon, Jari-Matti Latvala, Kris Meeke kui ka Östberg ise. «Olukord läks Citroën loobumisega veelgi keerulisemaks, sest sõitjakohti napib. Ma ei kavatse alla anda ning teen kõik selleks, et taas MM-sarjas kihutada,» sõnas norralane. 	Sport	Postimees Sport	0	9
21. november 2019, 9:28	https://kodustiil.postimees.ee/6831256/aktiivne-laenuvott-ei-ole-eestlaste-volakoormust-veel-kasvatama-hakanud	Postimees	Aktiivne laenuvõtt ei ole eestlaste võlakoormust veel kasvatama hakanud	Eesti majapidamiste võlakoormuse näitajad on euroala keskmisest allpool. FOTO: Shutterstock Eesti Panga ökonomisti Eva Branteni sõnul on võlg Eesti majapidamiste vahel väga ebaühtlaselt jaotunud, nimelt on üle 85 protsendi koguvõlast koondunud 40 protsendi suurima sissetulekuga majapidamiste kätte. Väikseima sissetulekuga ehk esimese kvintiili majapidamiste käes on koguvõlast vaid 1 protsent. «Keskmiselt on laenu võtnud veidi alla poole majapidamistest, kuid ka laenuvõtjate osakaal erineb sissetulekute lõikes palju: kõige madalamas sissetulekukvintiilis on laenukohustus 15 protsendil majapidamistest, kõige kõrgemas 80 protsendil,» märkis Branten keskpanga blogis. Tema sõnul võib laenude tagasimaksmisel tõenäolisemalt tekkida tõrkeid siis, kui igakuisteks laenumakseteks kulub enam kui 30 protsenti sissetulekust. Eestis on selliseid majapidamisi ligikaudu 5 protsenti kõikidest laenuga majapidamistest. Branten märkis, et kuigi Eesti majapidamised on viimastel aastatel aktiivselt laenu võtnud, ei ole võlakoormus ehk võla suhe sissetulekutesse suurenenud, sest ka sissetulekud on kiiresti kasvanud. «Eesti majapidamiste võlakoormuse näitajad on euroala keskmisest allpool, kuid sarnanevad Kesk- ja Ida-Euroopa riikide keskmiste näitajatega,» lisas ökonomist. Samas tõi Branten välja, et lisaks võlakoormusele on ka Eesti majapidamiste säästud euroala keskmisest väiksemad ja samuti väga ebaühtlaselt jaotunud. «Laenukohustusega majapidamistel on likviidset finantsvara keskmiselt vähem kui ühe kuu brutosissetuleku ulatuses. Seega võib öelda, et kuigi Eesti majapidamiste laenumaksevõime on paranenud, on paljud laenuvõtjad sissetuleku isegi lühiajalise kaotuse korral siiski väga haavatavad,» ütles keskpanga ökonomist. Analüüs põhineb 2019. aasta sügisel avaldatud leibkondade finantskäitumise ja tarbimisharjumuste uuringu andmetel, mis on kogutud 2017. aastal, vahendab kinnisvaraportaal City24. 	Kodustiil	Kodustiil.ee	0	0
21. november 2019, 9:25	https://tartu.postimees.ee/6831299/teadlaste-argipaev-lippmaa-heitles-lutikatega-ja-parmasto-kirvemehega	Postimees	Teadlaste argipäev: Lippmaa heitles lutikatega ja Parmasto kirvemehega	Teodor Lippmaa 1929. aastal Põhja-Aafrikas. Isegi seljakotti kandes nägi professor šikk välja oma valge särgi, kaabu ja lipsuga – noblesse oblige! FOTO: Tartu ülikooli loodusmuuseumi kogu Kott peas ringi jooksvad hiidsisalikud Asgabadi lennujaamas, seenelkäik Kaukasuse mägedes koos julgeolekutöötajast «puuraiduriga» ja mürkmaod käsipagasis on vaid mõned seigad Tartu ülikooli loodusteadlaste ekspeditsioonidelt, millest annab põhjaliku ülevaate rahvusülikooli 100. aastapäeva ürituste reas 27. novembril Tartu ülikooli loodusmuuseumis avatav loodusteaduslike ekspeditsioonide näitus. Rohkem kui kahe sajandi jooksul on Tartu ülikooli loodusteadlased ette võtnud lähemaid ja kaugemaid uurimisretki, tänu millele on ülikooli loodusteaduslikud kogud kasvanud 1,2 miljoni eksemplarini. Kuigi ekspeditsioonil on esmatähtis uurimistöö, on ette tulnud ka üksjagu kummalisi seiku, millest saame aimu päevikute, kirjade, mälestuste ja legendide kaudu. «Abilise» silma all 1920.–1930. aastatel, kui Eesti teadlaskond oli veel väike ja põhiliselt tegeldi Eesti looduse uurimisega, koosnesid välitööde rühmad vaid professorist ja paarist üliõpilasest. Tavaliselt liiguti mööda Eestit jalgsi, vahel sai edasi ka talumehe hobuvankri või autoga ning pea igal teisel-kolmandal õhtul tuli otsida uus ööbimiskoht. Öömajaotsinguid 1932. aastal Pärnumaal on värvikalt edastanud kaks botaanikaprofessor Teodor Lippmaa naistudengit: «Jõudsime õhtul Aresse. Võõras maa ja rahvas, süda muret täis – kust öömaja saada. Esimene katse koolimajja ebaõnnestus, sest koolijuhataja ütles, et ei olevat meile voodilinasid ega muud anda. Šeff [Lippmaa] vaatas voodid järele ja tuli õige umbuskliku näoga meie poole. Töötamise ruum oleks ju olnud kena, kuid magamisega ei saanud leppida – pealegi oli siin õige palju lutikaid, kes oleksid sõjakäiku linlaste peale korraldanud. Üks teine mees lubas siis lahkelt toa. Meil kahel tudengil polnud just viga, saime voodid, tõime veidi heinu ja asi ants. Kuid šeff pidi leppima sellega, et heitis põrandale ühele koolitahvlile. Meie võõrustaja tõi küll oma lutikatega kušeti, kuid juba esimese öö järele pidi šeff sellest lahkusest loobuma.» Sama askeetlikult tuli läbi ajada ka kaugematel ekspeditsioonidel, kuhu välismaa stipendiumiga pääsesid vaid üksikud loodusteadlased, sest ülikoolil polnud raha ega õppetöö asendajaid. Seetõttu manitseski loodusteaduskonna dekaan Harald Perlitz Prantsusmaa Alpides taimi kogunud Lippmaad: «Alpides kolades pidage meeles, et ülikool on mahutanud teisse kaunis palju raha ja seda mitte selleks, et teid mägedes kaotada.» Eesti inkorporeerimise järel NSV Liidu koosseisu hakkasid kehtima reeglid, kus otsustav sõna oli sageli hoopis mitmesugustel võimuesindajatel. Et välismaailm oli teaduslikeks ekspeditsioonideks suletud, jätkasid Tartu loodusteadlased välitöid Eestis ja andsid rikkaliku panuse Nõukogude Liidu kaugete piirkondade looduse uurimisse. Selle ajajärguga seondub ka mõiste «reisimata reisid» – viimasel hetkel tühistati väljasõiduluba, kästi muuta marsruuti või peeti teadlast kahtlaseks ega lubatud ekspeditsioonile. Mõnikord anti aga teadlasele kaasa «abiline», nagu Kaukasuse mägedes juhtus mükoloog Erast Parmastoga, kes metsas kolades oli sattunud Türgi piiri lähedale. Järgmisel päeval külastas teda KGB ohvitser, kes määras talle saatjaks ühe «puuraiduri», et seeneteadlane metsas ära ei eksiks. See oli pikk ja turske mees, kirves õlal. Koos keerutati seeni otsides ühe puutüve juurest teise juurde, kuid mõne tunni järel «puuraidur» väsis ning heitis pikali, käskides ennast enne kojuminekut üles ajada. Järgmiseks päevaks oli Parmasto isik üle kontrollitud, ta osutuski teadlaseks, mitte spiooniks, ning Parmasto võis jälle iseseisvalt metsas liikuda. Mürkmaod käsipagasis NSV Liidu kaugetes piirkondades käies tuli lisaks ekspeditsioonivarustusele seljakotti pakkida kogu toiduvaru ning olmeks vajalik – kokku üle 30 kilo. Elati suurtes telkides, mis paduvihmaga ei pidanud vett, süüa tehti lõkkel ja kuivtoidumenüüle vahelduseks käidi ise küttimas või kalastamas. Siiamaani näidatakse ülikooli loodusmuuseumis Kamtšatka lumelammast, mille Lennart Meri 1960. aastal esimesel Eesti noorte loodusteadlaste ekspeditsioonil Kaug-Idas ära sõi. Meri sai ootamatult esimese noorteadlaste ekspeditsiooni juhiks, kui tema loodusteadlastest klassi- ja koolivennad palusid teda appi päästma nõukoguliku bürokraatia tõttu nurjuvat ekspeditsiooni. Kui Merilt hiljem küsiti, miks mindi just Kamtšatkale, siis vastas ta, et kaugemale sel ajal lihtsalt ei saanud. Samblikeuurija Hans Trass on lisanud, et tegelikult oli see piirkond peaaegu läbi uurimata ning seetõttu oli see meie botaanikutele, zooloogidele ja geoloogidele teaduslikult väga huvitav. Kui tänapäeval on rangelt keelatud, et ekspeditsioonil kogutakse linnu- või loomaliike püssi paugutades, siis 1960.–1970. aastatel oli see tavaline. Sel moel jõudsid esimeselt Kamtšatka ekspeditsioonilt ülikooli kogudesse lisaks lumelambale ka tähnikhirv ja kaks karu, mille liha söödi samuti ekspeditsioonil ära. Meri kirjeldab oma laagrikoka päeva ja mitte enam värskest karulihast toidukeetmist, kuid kuna päeval tehti tööd ja sööma asuti alles õhtupimeduses, siis polnud kellegi asi, mida söödi. Veel 1980. aastate lõpus ja 1990. alguses jõudsid Tartusse Kesk-Aasia ekspeditsioonil kinni püütud elusad hiidsisalikud ja maod, mida transporditi lennuki käsipagasis. Legendi järgi olevat üks sisalikest pääsenud Türkmenistani pealinna Asgabadi lennujaamas põgenema ja jooksnud seal ringi, kott peas. Teise legendi järgi olevat zooloogide käsipagasis olnud ka mürkmaod ning oli oht, et madu võib lennujaama töötajat salvata. Kuidas politseinikud Eesti mükoloogidele kanepit pakkusid Praeguses Eestis on loodusteaduslike ekspeditsioonide sihtpiirkondade ring tohutult avardunud. Kaugetel maadel on suhted kohalikega üldiselt laabunud ning meie teadlasi on vastu võetud sõbralikult. Ühest kummalisest juhtumist on aga pajatanud Sergei Põlme, kes koos Leho Tedersooga viibis 2011. aastal Paapua Uus-Guineas. Mükoloogidel oli seljataga välitööpäev ja nad ootasid Goroka mägilinnakese keskväljakul mõnda mikrobussi, millega saaks ööbimispaika, mis asus mõni kilomeeter asulast eemal. Olles juba üksjagu oodanud, pidas üks möödasõitev politseidžiip nende kõrval kinni ja pakkus küüti. Politseinikke vaimustas tõsiasi, et Gorokas toimetavad kummalised põhjaeurooplased, kes tunnevad huvi nende seenekoosluste vastu. Elava vestluse käigus jõudsid korrakaitsjad muu hulgas pärida, kas külalised siinset kanepit on juba jõudnud proovida. Eestlased vastasid, et ei ole. Kusagil äärelinnas peatasid politseinikud auto ühe tee ääres beetlipähkleid müüva mehe juures. Oli näha, et mees tundis end ebamugavalt. «Mis sul seal aias kasvab?» osutas politseinikust autojuht hiiglaslikule kanepitaimele, mis mõnikümmend meetrit tagapool kõrgus. «Mine too see siia!» Mees tõttas taime juurde, haaras sellest kinni, sikutas koos juurtega välja ja toppis selle autosse. «See on kingitus eestlastele Goroka politsei poolt. Vahel on hea kanepit teha, liiga palju ei maksa, keerab pea sassi,» jagati teadlastele kingituse kasutamiseks ka näpunäiteid. Eestlased tänasid, kuid tagastasid taime oma uutele sõpradele. Seepeale topiti kogu puhmas maasturi kängururaudade vahele ja lõbus seltskond kadus õhtusele mägismaale, kanepitaim autot ehtimas. Sergei Põlme lahkete Paapua Uus-Guinea politseinike ja kanepitaimega. FOTO: Erakogu 	Tartu Postimees	Inge Kukk, Andro Truuverk, näituse «Maailm seljakotis. 100 aastat loodusteaduslikke ekspeditsioone» kuraatorid	0	81
21. november 2019, 9:15	https://raamatud.postimees.ee/6826803/marilyn-kerro-esitleb-uut-raamatut-aitan-teil-naha-teie-enda-ja-teid-umbritsevate-inimeste-sugavamat-poolt	Postimees	Marilyn Kerro esitleb uut raamatut: aitan teil näha teie enda ja teid ümbritsevate inimeste sügavamat poolt	14. jaanuar 2019 , Lääne-Virumaa , Eesti, Rakvere portree, selgeltnägija, nõid Fotol: Selgeltnägija Marilyn Kerro omaa Rakvere poes Foto: Meelis Meilbaum / Virumaa Teataja FOTO: Meelis Meilbaum «Meie elust käib läbi väga erinevaid inimesi. Paljusid mäletame ka aastaid hiljem, veel rohkemaid ei suuda või ei pea me vajalikuks meenutada. Aga oma roll on kõigil, kes mööduvad, peatuvad või kõnnivad me kõrval,» ütleb Marilyn Kerro oma uue raamatu lehekülgedel. Marilyn Kerro «Taassünd». FOTO: Ühinenud Ajakirjad Samuti nendib ta: «Paljudel kipub olema arvamus, et võtan välja võlukepikese ja kõik probleemid on kadunud kui vits vette. Tegelikkuses olen ainult navigaator, kes näitab teed. Eluteid on mitmeid ja oleneb vaid meist endist, millise valime. Vastavalt sellele muutub ka reaalsus, milles elame.» «Taassünd» räägib kõigest sellest, mille vastu inimesed on huvi tundnud. Kuid eelkõige räägib see headusest, armastusest ja usust iseenda mõtete ja tegude jõusse. «Minu käest küsitakse tihti, kas ma olen õnnelik inimene. Mis teeb mind õnnelikuks? Mis üldse on õnn? Usun, et vastata saab üksnes selle põhjal, mida hetkel tunned, seda vaadeldes ja tajudes,» usub Kerro. «Kirjutan raamatu viimaseid ridu, nautides vaikust, ühes käes kruus kuuma taimeteega, ja olen tänulik kõige eest, mis maailm on mulle kinkinud. See rahulolu ja harmoonia hetk ongi õnn, mida kogen just nüüd ja praegu.» «Loodan, et selle raamatuga aitan teil oma teed leida. Läbi kogemuste, mida olen saanud paljude inimestega kohtudes – igaüks neist nii eriline ja erinev, kuid samas nii tuttav –, aitan teil näha teie enda ja teid ümbritsevate inimeste sügavamat poolt. Mitte unustades minevikku, elades olevikus ja lootusrikkas tulevikus, suudame saavutada sisemise rahu ning elada looduse ja maailmaga ühes rütmis!» tutvustab Marilyn Kerro oma uut raamatut. Marilyn Kerro kauaoodatud teine raamat räägib suhetest, õnnelik olemisest, hirmust ebaõnnestumise ees, lahkunutest ja mahajääjatest, unenägudest, karmast ning paljust muust. Kuid eelkõige räägib see headusest, armastusest ja usust iseenda mõtete ja tegude jõusse. Raamatu lõpust leiab küsimuste-vastuste osa, kus Marilyn vastab tema FB-lehel esitatud küsimustele. Marilyn Kerro sai tuntuks osaledes Vene telekanali TNT populaarses saates «Selgeltnägijate tuleproov». Oma uues raamatus kirjeldab ta muu hulgas ka ühte saate ülesannet ja selle lahendamist. Raamatu «Taassünd» esitlused toimuvad 23. novembril kell 16 Solarise Apollos ning 30. novembril kell 15 Tartu Kaubamaja Apollos. 	Raamatuportaal	Apollo Raamatuportaal	0	0
21. november 2019, 9:07	https://tartu.postimees.ee/6831037/esimene-pood-toimetab-tartus-toidukraami-koduukse-taha-teistel-laheb-veel-aega	Postimees	Esimene pood toimetab Tartus toidukraami koduukse taha, teistel läheb veel aega	Taksojuht Karli Salandile andis kauba üle Prisma töötaja Käty Kivirand. FOTO: Rainer Kaasik Viimased kolm aastat on Eesti suuremad jaeketid lubanud, et nagu Tallinna ja Harjumaa elanikud, võivad ka tartlased peagi kasutada teenust, millega saab toidukraami e-poest välja valida, selle eest seal maksta ning moonakoti endale kulleriga ukse taha või pakiautomaati tellida. Esimese pääsukesena hakkaski Prisma poekett selle nädala algusest Tartus toidu kojuveo võimalust pakkuma. Järgmisi pääsukesi annab aga veel oodata. Esmalt laiendas Prisma juulis oma e-poe Tartusse. See tähendab, et huvilised saavad internetis kauba välja valida ning selle eest maksta, aga ostudele tuleb ise Sõbra tänava poodi järele minna. Seda võimalust on ePrisma juhi Helga Kumeli sõnul agaralt kasutatud ning see ei kao kuhugi, kuid e-poe menu julgustas poodi sammukese edasi astuma. 	Tartu Postimees	Kristel Kaljuvee	0	1
21. november 2019, 9:00	https://sport.postimees.ee/6831273/trail-blazers-otsustas-vallandada-pau-gasoli	Postimees	Trail Blazers otsustas vallandada Pau Gasoli	Pau Gasol FOTO: Sam Ortega/AP Hispaania korvpalli elav legend Pau Gasol jäi tänasest mängijakohata, kuna Portland Trail Blazers otsustas ta lahti lasta. Põhjust selleks ei pea kaugelt otsima. Gasol vigastas eelmise hooaja lõppfaasis oma jalga ning pidi minema operatsioonile. Täielikuks taastumiseks pidi esialgsetel andmetel kuluma kuus kuud, kuid nüüd selgus tegelik tõde. Gasol ja teda nõustavad arstid arutasid raviplaani ning kuue kuu pikkune vigastuspaus venib eeldatavasti kuni aastani. 39-aastane Gasol jääb siiski Portlandi meeskonna juurde, aga mingil teisel eesmärgil, sest lepingut sõlmides teadsid mõlemad pooled, millega neil tegeleda tuleb. Hispaania kossuäss on karjääri jooksul võitnud NBAs kahel korral meistritiitli ning ta valiti esimese eurooplasena NBA parimaks uustulnukaks. 	Sport	Postimees Sport	0	7
21. november 2019, 8:58	https://tehnika.postimees.ee/6831276/amnesty-facebooki-ja-google-i-ari-ohustab-inimoigusi	Postimees	Amnesty: Facebooki ja Google'i äri ohustab inimõigusi	Vaktsiinivastased organisatsioonid jätsid mulje, nagu Facebooki reklaamid oleksid tekkinud loomulikult. FOTO: DENIS CHARLET/AFP Andmete kogumisel põhinev Facebooki ja Google'i ärimudel ohustab inimõigusi kogu maailmas, kirjutas kolmapäeval oma raportis Amnesty International. Inimestele veebis tasuta teenuseid pakkudes ja seejärel nende andmeid raha teenivate reklaamide suunamiseks kasutades seavad need ettevõtted ohtu terve rea õigusi, sealhulgas arvamus- ja väljendusvabaduse, tõdeb organisatsioon. «Pakutavate teenuste tegelikust väärtusest hoolimata tuleb Google'i ja Facebooki platvormide eest maksta süsteemset hinda,» seisab Amnesty raportis «Jälgimishiiud» («Surveillance Giants»). «Ettevõtete jälgimisel põhinev ärimudel sunnib inimesi faustlikule kauplemisele, mille tõttu nad saavad oma inimõigusi nautida üksnes veebis, alludes süsteemile, mis rajaneb inimõiguste rikkumisel.» Londonis baseeruva õigusrühmituse hinnangul on kaks veebihiidu kõikjaleulatuva jälgimisega suutelised koguma tohutul hulgal andmeid, mida saab kasutada nende klientide vastu. Selline ärimudel aga on «oma olemuselt ühitamatu õigusega privaatsusele». Raportis kutsutakse valitsusi üles jõustama poliitikat, mis tagab juurdepääsu internetiteenustele, kaitstes samal ajal kasutajate privaatsust. «Valitsustel on kohustus kaitsta inimesi inimõigusrikkumiste eest korporatsioonide poolt,» leiab Amnesty. 	Tehnika	BNS	1	2
21. november 2019, 8:51	https://tervis.postimees.ee/6831274/apteekides-vaktsineeriti-tanavu-rekordarv-inimesi	Postimees	Apteekides vaktsineeriti tänavu rekordarv inimesi	Gripi vastu saab jätkuvalt vaktsineerida tervishoiuasutustes. FOTO: Peeter Langovits Gripi vastu vaktsineeriti tänavu apteekides üle 14 000 inimese, seda on ligi 5000 inimest rohkem kui möödunud aastal. «See, et nii paljud inimesed kasutasid võimalust end apteegis vaktsineerida, näitab apteekide algatuse vajalikkust ja positiivset mõju rahvatervisele. See innustab Eesti Apteekide Ühendust jätkama apteegis vaktsineerimise edendamist ka tulevikus,» kinnitas Eesti Apteekide Ühenduse (EAÜ) juhatuse liige, proviisor Timo Danilov. «Mille poolest erines tänavune gripi vastu vaktsineerimise projekt möödunud aastast? Kui mullu tuli teha laiaulatuslikku teavitustööd selle kohta, et apteekides saab gripivaktsiini teha, siis sel aastal ei tulnud see enam kellelegi üllatusena, inimesed on selle mugava võimaluse täiesti omaks võtnud. Pigem tuli küsimusi, millal ühe või teise linna apteegis vaktsineerida saab, miks kõikides Eesti apteekides seda ei tehta või miks vaktsineerimist apteegis pikema aja vältel ei saa teha,» rääkis Danilov. Gripi vastu sai apteekides tänavu vaktsineerida kuu aja vältel Tallinnas, Tartus, Jõhvis, Kuressaares, Võrus, Rakveres ja Pärnus, kokku 23 apteegis. Vaktsineerimist viisid läbi tervishoiuteenuse osutajad. Kaasatud olid kõik suuremad apteegiketid: Apotheka, Benu, Südameapteek ja Euroapteek. Apteegis vaktsineerimise võimaluse loomist ajendas statistika grippi haigestunute ja surmade kohta ja et vaktsineerituse tase on olnud Eestis üks Euroopa madalamaid. Eestis haigestus hooajal 2018/2019 grippi terviseameti hinnanguliste arvestuste järgi 45 000 – 55 000 inimest. 42,3 protsenti kõigist hospitaliseerimist vajanud patsientidest olid alla 15-aastased lapsed ja noorukid. Gripist tingitud tüsistuste tõttu suri möödunud gripihooajal 57 haigestunut, ülemöödunud hooajal aga 94 haigestunut. 	Tervis	PM Tervis	0	3
21. november 2019, 8:35	https://majandus24.postimees.ee/6831267/rikkad-varamaksust-tikkude-ja-maksudega-ei-tasu-mangida	Postimees	Rikkad varamaksust: tikkude ja maksudega ei tasu mängida!	Raul Kirjanen. FOTO: Arvo Meeks Kunagine Hansapanga juht Indrek Neivelt pakkus teisipäeval riigikogu ees välja maksu väga rikastele inimestele, mis ajas Eesti jõukatel kulmu kipra ning mõtted Eestist lahkumisele, kirjutas Äripäev. Värskeimas rikaste edetabelis neljandal kohal platseerunud pelletitootja Graanul Investi juht Raul Kirjanen, kelle vara väärtuse hindas Äripäev 286,1 miljoni euro suuruseks, ütles, et kui ettepaneku eesmärk on jõukad inimesed Eestist ära ajada, siis seda selle maksumuudatusega on võimalik osaliselt saavutada. «See tooks kaasa selle, et varasid hakatakse Eestist välja viima, nii et umbes saja aastaga oleks vara meilt lihtsalt kadunud – teistesse riikidesse, offshore’idesse ja mujale – või riigile ära antud,» nõustis Kirjanengiga rikaste edetabelis 35. kohal asunud 88,6 miljoni euro suuruse ettevõtlusvaraga Cleveroni üks omanik Arno Kütt. Seevastu 180,4 miljoni euroga rikaste edetabelis kümnendal kohal olev Skinest Raili omanik Oleg Ossinovski hinnangul tuleks Indrek Neivelti ideed pidada positiivseks provokatsiooniks. Pikemalt Äripäevast. 	Majandus	Majandus24	2	1
21. november 2019, 8:30	https://sport.postimees.ee/6831260/rio-olumpial-kohut-moistnud-kohtunikud-jaavad-tokyo-mangudelt-eemale	Postimees	Rio olümpial kohut mõistnud kohtunikud jäävad Tokyo mängudelt eemale	Poksimine Rio olümpiamängudel FOTO: Peter Cziborra/REUTERS Ükski 2016. aastal Rio poksiturniiri hinnanud kohtunik ei saa tööd järgmisel suvel Tokyos peetavatel olümpiamängudel. Rios oli töös koguni 36 poksikohtuniku ning ükski neist Tokyos kohtu ei mõista. Juba toona saadeti mitmed kohtunikud poole turniiri pealt koju, sest nende hinnangud olid kaheldava väärtusega. «Kõige olulisem on täita Rahvusvahelise Olümpiakomitee ülesandeid ja meie mission peab tõstma sportlased kõige olulisemale kohale,» sõnas Tokyos poksi eest vastutav Morinari Watanabe. Uued kohtunikud valitakse Rahvusvahelise Poksiliidu litsenseeritud õiguse mõistjate seast, kelle tase vastab vajalikele nõuetele. 	Sport	Postimees Sport	0	6
21. november 2019, 8:21	https://tartu.postimees.ee/6831039/rahvatantsijate-koorekiht-taidab-nadalavahetusel-muuseumi	Postimees	Rahvatantsijate koorekiht täidab nädalavahetusel muuseumi	Rahvatantsuansambli Tarbatu tantsijad Alfred Kraft ja Katrin Raigla (esiplaanil) tegid eile koos ansamblikaaslastega ERMis viimaseid ettevalmistusi pühapäevaseks kontserdiks. FOTO: Sille Annuk Igal aastal korraldab üks Eesti rahvatantsuansamblite liidu liikmetest galakontserdi. Tänavu on järg jõudnud Eesti maaülikooli rahvatantsuansambli Tarbatu kätte ning suur rahvatantsupidu leiab aset sel nädalavahetusel Eesti Rahva Muuseumis, kuhu koguneb üle poole tuhande tantsija. Rahvatantsuansambleid ei tasu sassi ajada rahvatantsurühmadega, selgitas Tarbatu kunstiline juht Jaanus Randma. Kui rahvatantsurühmi on Eestis sadu, siis rahvatantsuansambleid vaid tosin. Lisaks Tarbatule on neist tuntumad Tallinna tehnikaülikooli tantsuansambel Kuljus ja Tartu ülikooli rahvakunstiansambel. «Igal rahvatantsuansamblil on mitu tantsurühma ja tegemist on eliitrühmadega,» sõnas Randma. Saalides ja fuajees Laupäeval ja pühapäeval peetav rahvatantsuansamblite liidu pidu kannab pealkirja «Üks tants, mis tahab tantsimist». Laupäeval on ERMi Hurda saalis ning black box’is kuus tunni aja pikkust kontserti. Igal kontserdil esineb poole tunni kaupa kaks ansamblit, neid mahub saali korraga vaatama veidi üle saja inimese. Osa kontsertide piletitest on juba välja müüdud. Uusi tantse tuleb piisavalt palju peale, aga meie soovime rahvale hoopis vanemaid tantse taas meelde tuletada, selgitas Tarbatu kunstiline juht Jaanus Randma. Pühapäevase galakontserdi tantsijad väikestesse saalidesse ära ei mahu, see kontsert antakse ERMi näitusesaali ees asuval silla alal. Galakontsert on sel korral pühendatud tantsudele, mis loodi enne 1975. aastat. «Uusi tantse tuleb piisavalt palju peale, aga meie soovime rahvale hoopis vanemaid tantse taas meelde tuletada,» selgitas Tarbatu kunstiline juht. Kõige vanem pühapäeval tantsitav tants on 1951. aastal Kai Leete loodud «Kiigel». Palju esinemisi Kui tantsupidudele eelneval aastal tuksuvad kõik rahvatantsurühmad tihedate proovide rütmis ja ülevaatuste pinevuses, siis galakontserdi korraldamiseks ühiseid proove teha pole tarvis. «Igal ansamblil on oma kava ning iga ansambel teeb trenni ja proove oma rütmis,» ütles Randma. Kõige keerulisem on kontsertide nädalavahetusel logistika, sest kõik need ligi 500 tantsijat tahavad kusagil süüa ja magada. Tantsijatele tuli appi Raatuse põhikool, kuhu kõik kenasti ära mahuvad. Suvisest tantsupeost on küll mitu kuud möödas, kuid rahvatantsuansamblid pole pärast seda tantsukingi nurka seisma pannud. Jaanus Randma selgitas, et lisaks üldtantsupeole toimub aastas veel mitu maakonnatantsupidu ning rahvatantsuansamblite rühmi kutsutakse ka erapidudele esinema. «Aasta lõpupoole on esinemisi alati üsna tihedalt,» lisas ta. 	Tartu Postimees	Eili Arula	0	489
21. november 2019, 8:12	https://lemmik.postimees.ee/6830422/loomale-otsa-soitnud-autojuhid-panevad-kaasliiklejad-trahvihirmus-ohtu	Postimees	Loomale otsa sõitnud autojuhid panevad kaasliiklejad trahvihirmus ohtu	Autolt löögi saanud sokk FOTO: Elmo Riig Ühes Facebooki-grupis tekkis hiljuti diskussioon, kus väideti, et maanteel toimunud looma ja auto kokkupõrke korral teeb politsei autojuhile rahatrahvi ja juhtunu on parem maha vaikida. Selline väärinfo paneb juhid sündmuspaigalt lahkuma ning seab ohtu ka teised liiklejad. Mõte, et rahatrahvi vältimiseks on parem õnnetusjuhtumist päästeametit mitte teavitada, on Eesti Metsloomaühingu sõnul rumalus. «Tegemist on täiesti vale väitega ning politseile mitteteatamine on selliste õnnetuste puhul äärmiselt vastutustundetu käitumine,» kirjutas ühing sotsiaalmeedias avaldatud posituses. «Maanteel või selle pervel vedelevad hukkunud metsloomad seavad ohtu teised liiklejad, eriti just praegusel pimedal ajal. Ohtu satuvad ka teised loomad ja linnud, kes korjust sööma tulevad.» Veelgi kahetsusväärsem ja ohtlikum on olukord, kus autolt löögi saanud, kuid ellu jäänud loom jäetakse maantee äärde piinlema ja abi talle ei otsita. Vigastatud looma käitumine võib olla ettearvamatu ja seega veelgi suuremaks ohuks teistele liiklejatele. Metsloomaühingu vabatahtlikud tegid ringlevate juttude kohta ka päringu politseile ning said kinnituse, et õnnetusjuhtumi korral kellelegi trahvi ei määrata. Karistada saab vaid tahtliku teo eest ehk siis, kui metsloomale sõidetakse otsa meelega. Kui oled loomale või linnule otsa sõitnud või märkad vigastatud metsaelanikku teepervel, ära lahku, vaid teata juhtunust häirekeskusele numbril 112, keskkonnainspektsioonile numbril 1313, piirkonna jahimehele või Eesti Metsloomaühingule numbril 5632 2200. 	Lemmik	Kelli Põlendik	0	11
21. november 2019, 8:06	https://tartu.postimees.ee/6831036/tudengid-nouavad-alamakstud-oppejoududele-palka-juurde	Postimees	Tudengid nõuavad alamakstud õppejõududele palka juurde	Õppejõudude toetuseks korraldatud meeleavaldusele tuli eile ligi poolsada inimest. FOTO: Sille Annuk Tartu ülikooli ja Eesti maaülikooli üliõpilasesindused korraldasid eile ülikoolilinnas haridus- ja teadusministeeriumi ees Peeter Põllu väljakul meeleavalduse õppejõudude toetuseks, kes peaksid rohkem palka saama. Tudengid leiavad, et õppejõud võiks saada vähemalt kaks Eesti keskmist palka. Meeleavalduse korraldajate sõnul ei saa väikeste palkade tõttu tunda ennast kindlalt õppejõud, üliõpilased ega teadustöötajad ning see on Eesti akadeemilise pealekasvu küsimärgi alla seadnud. Tartu ülikooli üliõpilaskonna juhi Allan Aksiimi sõnul on teaduse ja hariduse alarahastamine viinud olukorda, et kitsamate valdkondade lektorid on ületöötanud ning alatasustatud. FOTO: Sille Annuk 	Tartu Postimees	Aet Rebane	0	15
21. november 2019, 8:00	https://sport.postimees.ee/6831188/perugia-sai-koduliigas-jarjekordse-voidu-neli-tippmeeskonda-on-eest-rebinud	Postimees	Perugia sai koduliigas järjekordse võidu, neli tippmeeskonda on eest rebinud	Robert Täht (esiplaanil palliga) FOTO: Sir Safety Perugia Volley Club/Facebook Eesti meeste võrkpallikoondise nurgaründaja Robert Tähe koduklubi Perugia sai Itaalia meistriliigas kahe kaotuse kõrvale hooaja kuuenda võidu, alistades võõrsil Piacenza meeskonna 3:0 (25:22, 25:22, 25:17). Nurgaründajatest kuulusid Perugia algkoosseisu Poola koondislane Wilfredo Leon ja itaallane Filippo Lanza. Täht sekkus mängu servideks, saades kokku kirja viis sooritust, neist üks oli eksimus. Üleplatsimeheks kerkis 17 punkti kogunud Leon, teda toetas 13 silmaga Hollandi koondise diagonaalründaja Sjoerd Hoogendoorn. Piacenza resultatiivseim oli hollandlasest diagonaalründaja Dick Kooy, kelle arvele kogunes 14 punkti. Perugia asub liigatabelis kuue võidu ja kahe kaotusega neljandal kohal. Täht ennustas enne hooaja algust, et neli meeskonda on teistest tugevamad ja seda reedab ka tabeliseis, kus Lube Civitanova, Modena, Trentino ja Perugia on juba eest rebinud. Itaalia meistriliiga tabelitipp (võidud-kaotused): Lube Civitanova (7-0; 21 punkti), Modena (6-1; 18 p), Trentino (6-1; 18 p), Perugia (6-2; 16 p). 	Sport	Postimees Sport	0	4
21. november 2019, 7:58	https://sobranna.postimees.ee/6830604/ekspert-lastele-tuleks-kuberturvalisusest-hakata-raakima-juba-lasteaias	Postimees	Ekspert: lastele tuleks küberturvalisusest hakata rääkima juba lasteaias	FOTO: Shutterstock Tänapäeva lapsed ja noored on digimaailmas toimetamisel juba loomu poolest palju osavamad kui nende vanemad, kuid nooruse uljus ja soov kõike teada saada võib internetis toimetamisel teinekord valusalt kätte maksta. Seetõttu soovitavad internetieksperdid lastega regulaarselt internetiturvalisusest rääkida ning teha seda juba maast madalast. Riigi Infosüsteemi Ameti küberintsidentide käsitlemise osakonna CERT-EE juhi Tõnu Tammeri sõnul on üks võimalus laste internetikasutust kontrollida läbi erinevate piiranguäppide ja internetilehekülgi blokeerivate programmide, kuid kuna lapsed kasutavad internetti mitmetes erinevates seadmetes ning targemad oskavad kontrolliva tarkvaraga ka manipuleerida, pole see enam eriti efektiivne. Seega tuleks lastele hakata varakult internetikäitumise põhitõdesid õpetama ning alustada võiks juba 5-aastastest. «Sellises vanuses lapsed on juba aktiivsed internetikasutajad, suurimad ohud nende puhul on kahtlased veebilingid ning sealt pärinevad viirused ja pahavara, mida lapsed enesele teadmata võivad arvutisse paigaldada,» selgitas Tammer. Probleemide vältimiseks tuleks lapsele selgitada, et internetis ei tohiks teha midagi sellist, mida ta päriselus ei teeks. Näiteks võtta vastu võõraid sõbrakutseid, suhelda võõraste inimestega ning võtta vastu kingitusi või linke tundmatutelt inimestelt. «Laps peab saama aru, et internetis on palju tegelasi, kelle seas on ka halbade kavatsustega inimesi, kes enamasti tahavad tema ja ta vanemate raha kallale pääseda,» rääkis Tammer. Kooliealiste laste puhul tuleks tugevalt sisse tuua internetisuhtluse ja privaatsete andmete kaitsmise temaatika. Eesti õpilastele mõeldud Samsungi digiharidusprogrammi Digitaalne IQ patroon juutuuber Sidni Tomson ütles, et paljud noored suhtlevad inimestega, kellega nad ongi vaid internetisõbrad. Sellisel juhul tuleks lastele täpselt selgitada, et kui vestluskaaslase kavatsustes ei olda sajaprotsendiliselt kindlad, on parem mitte saata tundmatule isiklikke andmeid, kompromiteerivaid pilte ja muud materjali, mis võiks isiklikku heaolu ohustada. «Ka minul on sõpru, keda ma pole päriselus kunagi näinud, aga virtuaalsetes suhtluskanalites räägime palju,» tunnistas Tomson. «Kui aga mõni internetituttav hakkaks minult midagi välja pressima, siis teataksin sellest küll kohe veebikonstaablile ning kui see juhtuks suhtlusportaalis, siis ka portaali haldurile.» Tuntud juutuuber Victoria Villig tunnistas hiljuti, et sel suvel puutus temagi internetis väljapressijaga, kes oli hooletu lingivajutamise kaudu ta sotsiaalmeediakonto kaaperdanud ning nõudis selle tagastamise eest lunaraha. Õnneks lahenes portaali haldurite abiga kõik kiiresti. «Siis mõtlesin küll, et kogu mu elu ja töö on seal portaalis ning kui sellest ilma jääksin, oleks kahju hindamatu. Seetõttu on oluline, et teemast kogu aeg räägitaks ning inimestel pidevalt niiöelda punane ohutuli kuklas põleks,» ütles Villig. Tõnu Tammeri sõnul tuleks lastele varakult selgeks teha, et nemad ei ole internetis leviva ebasobiva sisu, vaenulike rünnakute või ähvarduskirjade osas süüdlased ning igast kahtlasest juhtumist on sobiv oma isa või emaga rääkida. Näitena toob ta eelmisel aastal internetis levinud Momo mängu, kus õõvastava välimusega väljamõeldud tegelane manipuleeris lapsi ohtlikke ülesandeid täitma ning kellest paljud lapsed ei julgenud oma vanematele kohe rääkida. «Vanem peab olema inimene, kelle puhul laps teab, et ta saab teda usaldada, kui puutub internetis kokku ebamugava, hirmutava või ahistava materjali või inimestega,» ütles Tammer. «Samuti peaks küberturvalisuse aspekte käsitlevad tunnid peaks olema igas koolis kohustuslikud ning vanemad peaks olema aktiivsed uurima, kuidas nende lastel neis tundides läheb, samamoodi nagu matemaatikas või ajaloos.» Tammeri kinnitusel on oluline olla küberturvalisuse osas lapsele partner ning üheskoos temaga õppida, kuidas internetis ohutult toimetada, et võimalikke probleeme ennetada, selle asemel, et neid lahendada. Nõuanded lapsevanemale küberturvalisusest rääkimiseks: 	Sõbranna	Sõbranna	0	9
21. november 2019, 7:48	https://maailm.postimees.ee/6831248/taid-ja-laost-raputas-tugev-maavarin	Postimees	Taid ja Laost raputas tugev maavärin	Maavärina tagajärg FOTO: Wikimedia Tugev maavärin raputas neljapäeva hommikul Tai ja Laose piiriala, pannes Bangkokis kõikuma kõrghooned. Maa-aluseid tõukeid oli tunda ka Vietnami pealinnas Hanois. USA geoloogiateenistus (USGS) teatas, et maavärin magnituudiga 6,1 leidis aset umbes 31 kilomeetri kaugusel Chaloem Phra Kiatist. Tõugete kese asus 10 kilomeetri sügavusel. Samas piirkonna registreeriti öösel ka mõõdukad maavärinad magnituudiga 4,6 ja 5,7. 	Maailm	BNS	0	41
21. november 2019, 7:42	https://maaelu.postimees.ee/6831244/eesti-lihasektori-esindajad-arutavad-tuleviku-ule	Postimees	Eesti lihasektori esindajad arutavad tuleviku üle	Põrsad. FOTO: Arvet Mägi/Virumaa Teataja Täna, 21. novembril algusega kell 10 toimub Rakvere AQVA konverentsikesuses Eesti Põllumajandus-Kaubanduskoja Lihafoorum 2019, et arutada Eesti liha- ja loomakasvatussektori tuleviku, keskkonnamõju ja tarbimistrendide üle. „Lihasektori arengud on viimasel ajal kahjuks väga tugevasti mõjutatud sotsiaalmeedias levivatest pooltõdedest. Ometi on lihasektor põllumajanduse olulise osana see, mis aitab korras hoida Eesti unikaalseid looduskooslusi, hoida haritud põllud ja hooldatud niidud ning tagada Eesti toidujulgeoleku. Eestimaist liha toodetakse meie puhtas keskkonnas ning lihal on oluline roll mitmekesises ja tervislikus toitumises,” rõhutas Eesti Põllumajandus- Kaubanduskoja nõukogu aseesimees, lihatoimkonna juht Anu Hellenurme. „Kõiki neid väärtusi ei kajasta täielikult ükski Exceli tabel, aga kui palju maksab hoolivus, naeratus, inimeste heaolu, rõõm? Oluline on, et kogu sektor – põllumehest alates kuni ametnike ja tarbijateni välja – mõistavad, et tarneahela kõik lülid on üksteise jaoks väga olulised,“ jätkas ta. Loomakasvatus ja lihatootmine on Eesti põllumajanduse traditsiooniline tegevusala, mis annab põllumajandustoodangu väärtusest sõltuvalt aastast 18‒22%. Eestis on liha tootmiseks sobivad klimaatilised tingimused ning piisav põllumajandusmaa ressurss. Lihatootmise arengule pakuvad võimalusi rahvastiku ja toidunõudluse globaalne kasv, kohaliku toodangu väärtustamine ja Eesti tarbija harjumus süüa liha. Samas mõjutavad arengut pärssivalt äärmuslikud ja sageli ekslikud seisukohad liha tervislikkuse ja lihatootmise keskkonnamõju kohta. Reedel, 22. novembril jätkuvad Rakveres arutelud nii sea- kui ka lihaveisekasvatuse sektori arengute üle. Eesti sealihasektor on saanud kõvasti räsida nii majanduskriiside, turutõrgete kui ka sigade Aafrika katku leviku tõttu. Tagasilöökidest taastumine on vaevaline, kuid sobiva strateegia olemasolul on see võimalik. 2017. aastal toodangu tõusu näidanud sealihasektor kasvas 2018. aastal veelgi, sealihatoodang suurenes eelneva aastava võrreldes 13%. Käesoleva aasta oktoobri alguse seisuga peeti Eestis 238 486 kodusiga. Lihaveiste arv oli 2019. aasta oktoobri seisuga 84 816 veist. Ligikaudu pool Eesti lihaveistest peetakse mahepõllumajandusettevõtetes. Kuigi nõudlus mahetoodete järele kasvab, moodustab mahetoodete tarbimine siiski kogutarbimisest endiselt väga väikese osa. Veiselihasektorit mõjutavad nii karja tervis, sektori madal kasumlikkus, veiseliha nõudluse vähenemine kui ka tugev importtoodete surve koduturul. Kuigi Euroopa Liidus on veiseliha hinnad madalaimad Rumeenias, Lätis, Leedus ja Ungaris, on ka Eesti keskmine veiseliha hind 30% madalam Euroopa Liidu keskmisest. 	Maa Elu	maaelu.postimees.ee	0	8
21. november 2019, 7:40	https://maailm.postimees.ee/6831243/hongkongi-demokraatiat-toetav-eelnou-laheb-trumpi-lauale	Postimees	Hongkongi demokraatiat toetav eelnõu läheb Trumpi lauale	Hiina kasvava surve vastased protestid Hongkongis muutusid ka riigi 70. aastapäeval vägivaldseks. FOTO: Jerome Favre/Epa/Scanpix Hongkongi inimõigusi ja demokraatiat toetav seaduseelnõu läheb Ühendriikides nüüd lõplikuks jõustamiseks president Donald Trumpi lauale. Kongressi esindajatekoda kiitis kolmapäeval heaks eelnõu, mis kohustab USA presidenti andma igal aastal hinnangu erihalduspiirkonna olukorrale ja tühistama kaubavahetuse soodusrežiimi, kui Hongkongi elanike õigusi rikutakse. Päev varem toetas eelnõu senat. Trump ei ole otseselt öelnud, kas ta kavatseb seaduse heaks kiita, kuid kongressi jõuline toetus võib teda sundida dokumenti allkirjastama. Hiina on avaldanud eelnõu vastu jõulist protesti ja ähvardanud karmide vastumeetmetega. Selle heakskiitmine raskendaks veelgi niigi takerdunud Hiina ja USA kaubanduskõnelusi. Esindajatekoja väliskomitee vabariiklasest liige Michael McCaul taunis Hiina brutaalset tegutsemist. «Ühendriigid on teie poolel,» lausus ta Hongkongi elanike poole pöördudes. Ka vabariiklasest senaator Marco Rubio ründas raevukalt Hiinat. «Ajal, kui Hiina kommunistlik partei ja Hongkongi võimuesindajad jätkavad Hongkongi elanike põhiõiguste rikkumist ja autonoomia õõnestamist, peavad Ühendriigid tegema neile selgeks, et see kavatseb olla toeks oma vabadusi kaitsvatele Hongkongi elanikele,» hoiatas Rubio. Seadusandjad kiitsid lisaks heaks meetmed, mis keelavad pisargaasi, kummikuulide ja muu sellelaadse julgeolekujõudude kasutatava varustuse müügi Hongkongi võimudele. 	Maailm	BNS	1	0
21. november 2019, 7:35	https://60pluss.postimees.ee/6831242/uroloog-eesnaarmevahk-pole-loomulikult-mingi-kingitus-kuid-sellega-saab-hakkama	Postimees	Uroloog: eesnäärmevähk pole loomulikult mingi kingitus, kuid sellega saab hakkama	Eesnäärmevähi varane avastamine sõltub kasvaja esmaste haigusnähtude tundmisest ja kohesest arstile pöördumisest kasvajale viitavate haigusnähtude esinemisel. Kindlasti ei tasu loota iseenda tarkusele. FOTO: Andriy Popov/PantherMedia / Andriy Popov Vaatamata üha rohkemale avastamisele võib eesnäärmevähi puhul heaks uudiseks pidada suurt tõenäosust haigus õigeaegse avastamise korral kontrolli alla saada ja oma harjumuspärast elu jätkata, kirjutab Tartu Ülikooli kliinikumi uroloog dr Mihhail Žarkovski. Uroloogi juurde jõuavad enamasti esmatasandi uuringud läbinud mehed, kellel on avastatud eesnäärmevähi kahtlus. Tavaliselt need mehed, kes ei jõua perearsti juurde, ei jõua ka sõeluuringutele. Hirmud, millega mehed eesnäärmevähi kahtlusega meie juurde jõuavad, sõltuvad ennekõike sellest, kuidas esmatasandi arstid on neile olukorda ja väljavaateid selgitanud. Samuti motiveerib mehi arsti poole pöörduma, kui sugulaste ja tuttavate lähiringis on ette tulnud halva tagajärjega vähijuhtumeid. Vähi puhul valitseb stereotüüpne lähenemine, mis sageli põhineb oma lähedastega seotud juhtumitel, et sellesse surrakse aeglaselt ja piinavalt. Haigusega toimetulekul sõltub palju inimese iseloomust. Eesti inimesed sageli hoiavad teadmist oma haigusest enda sees, kuna sellest rääkimine isegi lähedaste sugulastega tekitab hingelist vaeva. Tänapäeval ravitakse suurem osa kõigist vähijuhtumitest terveks ja ülejäänud liigituvad kroonilisteks haigeteks. See tähendab, et vähki on võimalik aastaid kontrolli all hoida nagu ka reumat või suhkruhaigust. Kui eesnäärmevähk avastatakse õigel ajal ja alustatakse õiget ravi, siis nauditakse elu, käiakse tööl ja tehakse kõike seda, mida teevad ka ilma diagnoosita inimesed. Kiire lõpp tuleb ainult siis, kui ei asuta vähiga võitlema. Patsiendi positiivne ja lootusrikas suhtumine on põhilised komponendid, mis aitavad ravile kaasa. Kui patsient on alla andnud ja negatiivne, siis ei saavutata ka raviga häid tulemusi. Inimeste võitlusvaimu ja optimismi peaks eesnäärmevähiga võitlemisel toetama praeguse aja teaduslik arusaamine, et peale geneetiliste tegurite selle haiguse puhul muid soodustavaid tegureid pole kindlaks tehtud, mistõttu me ei tea neid. See tähendab, et inimesel pole põhjust endale ette heita, justkui oleks ta haiguse endale põhjustanud vale elustiili või toitumisega. Samuti ei kaasne haiguse avastamisel erilisi nõudeid dieedi ja elustiili muutmiseks. Teaduslikult pole tõestatud isegi alkoholi ja tubaka mõju eesnäärmevähile, kuid ülekaalulisus võib põhjustada agressiivsemat vähivormi. See tähendab, et eesnäärmevähiga võitlev inimene saab elada täpselt nii, nagu ta on harjunud ja nagu ta ise soovib. Kuid samas on üsna tavaline, et eesnäärmevähki ravivad inimesed muudavad oma elustiili varasemaga võrreldes olulisemalt tervislikumaks. Tervislik elustiil ei mõjuta nii palju kasvajat, küll aga üldist tervist ja enesetunnet. Ravi eesmärk ongi säilitada inimese normaalne elukvaliteet, kuid intensiivse ravi korral elukvaliteet paratamatult kannatab. Tänapäevaste rahvusvaheliste ravijuhiste kohaselt pole eesnäärmevähi sõeluuringud näidustatud, kui inimesel pole haiguse sümptomeid ilmnenud. See tähendab, et kui perekonnas pole eesnäärmevähki esinenud, siis esmane PSA veretesti tegemine otsustatakse esmatasandi arsti juures ehk perearstil. PSA veretestiga võime leida ebaolulisi väikesi kasvajaid, millega inimene elab häirimatult mitukümmend aastat ja sureb hoopis mõne teise haiguse tagajärjel. Eesnääre on meeste näärmelis-lihaseline organ, mis asub vaagnas kusepõie ja kusiti vahel, ette jääb vaagnaluu ja taha pärasool. Eesnäärmesse suubuvad seemnepõiekeste juhad. Noore mehe eesnääre kaalub ligi 25 grammi, on elastne ja sile. Eesnäärmevähk on Eestis ja teistes arenenud riikides kopsuvähi ees meestel üks sagedasemaid vähkkasvajaid. Haigestumise risk on ühel inimesel kuuest ning vanusega haigestumus kasvab. Olulisemad riskitegurid on perekondlik eelsoodumus ja vanus üle 60 eluaasta. Kõige sagedamini haigestuvad 65–74-aastased mehed. Vähi varane avastamine sõltub kasvaja esmaste haigusnähtude tundmisest ja kohesest arstile pöördumisest kasvajale viitavate haigusnähtude esinemisel. Kindlasti ei tasu loota iseenda tarkusele. Haiguse diagnoosimine ja ravimine omal käel põhjustab kasvajate korral olulise ajakao ja raskendab tervistava ravi läbiviimist. Varases arengujärgus eesnäärmevähi spetsiifilised kaebused puuduvad. Urineerimisraskused avalduvad siis, kui kasvaja ahendab kusitit või kusepõiekaela. Et kasvaja areneb sageli näärme äärmistes osades, tekivad kaebused alles kasvaja hilisemas arengujärgus. Hilisemas kasvaja arengustaadiumis võib esineda spermas verd või esineb püsiv valu vaagnas, mis on tingitud kasvaja sissekasvust vaagna luudesse ja närvidesse. Kui teil esinevad sellised haigusnähud, pöörduge kindlasti oma perearsti poole, kes otsustab uuringute ja uroloogi poole pöördumise vajaduse üle. Arstile tuleks pöörduda ka eesnäärmevaevuste esinemisel. Vaevuste põhjuseks on enamasti eesnäärme healoomuline suurenemine, kuid vähi võimaluse saab välistada vaid uuringutega. Novembrikuu eesnäärmevähi kampaania peamine eesmärk ja mõju on tervete eluviiside propageerimine, mitte aga niivõrd kasvaja avastamine. Lihtne põhjus seisneb selles, et inimesed, kes tulevad sõeluuringule, hoolitsevad niigi oma tervise eest hästi ja käivad arsti juures kampaaniast hoolimata. Riskigruppi kuuluvad inimesed, kelle jaoks haiguse avastamine on kriitilise tähtsusega, löövad aga sõeluuringu üleskutsele tihti käega, samuti nagu soovitustele oma tervisel silm peal hoida ja selle eest hoolitseda. Ma ei väsi kordamast, ja seda sõnumit võite te kuulda igalt arstilt, et nn movembri kampaania olulisem sõnum peitubki üleskutses: hooli oma tervisest. Inimesed, kellel on kasvaja sümptomid, peaksid arsti poole pöörduma ja mitte ootama viimase hetkeni. 	60+	Mihhail Žarkovski	0	0
21. november 2019, 7:27	https://sport.postimees.ee/6831240/luka-doncic-sai-hakkama-voimsa-nba-rekordiga	Postimees	Luka Doncic sai hakkama võimsa NBA rekordiga	Luka Doncic FOTO: Jerome Miron/USA Today Sports Läinud ööl alistas Dallas Mavericks koduväljakul Golden State Warriorsi 142:94 ja ülisuures võidumängus kerkis sangariks taaskord sloveen Luka Doncic. Sloveenia koondise tähtmängija sai hakkama NBA kiireima vähemalt 30 punkti sisaldava kolmikduubliga. Nimelt kulus Doncicil 35 punkti, 10 lauapalli ja 11 korvisöödu kogumiseks aega ainult veidi enam kui 25 minutit. Kiireim üldine kolmikduubel kuulub Denver Nuggetsi keskmängijale Nikola Jokicile, kellel eelmisel aastal kulus selleks vaid 14 minutit ja 33 sekundit. Doncici suurepärane mäng algas kohe esimesest minutist. Kui Dallas võitis avaveerandi 44:16, siis sloveeni arvele oli selleks hetkeks kogunenud juba 22 silma ehk 20-aastane noormees viskas rohkem punkte kui kogu Warriorsi meeskond. Eurooplaste jaoks oli läinud öö üldse väga resultatiivne. Chicago Bullsi 109:89 võidumängus Detroiti vastu säras soomlane Lauri Markkanen 24 punktiga. Giannis Antetokounmpo tõi üleplatsimehena 33 punkti ja 11 lauapalli, kui Milwaukee Bucks alistas 135:127 Atlanta Hawksi. Nikola Jokici 27 punkti ja 12 lauapalli tõid Denver Nuggetsile 105:95 võidu Houston Rocketsi üle. Lätlane Davis Bertans panustas Washington Wizardsi 138:132 võidus San Antonio Spursi vastu 21 silma. Tulemused: Philadelphia 76 – New York Knicks 109:104 Washington Wizards – San Antonio Spurs 138:132 Atlanta Hawks – Milwaukee Bucks 127:135 Brooklyn Nets – Charlotte Hornets 101:91 Dallas Mavericks – Golden State Warriors 142:94 Miami Heat – Cleveland Cavaliers 124:100 Toronto Raptors – Orlando Magic 113:97 Chicago Bulls – Detroit Pistons 109:89 Minnesota Timberwolves – Utah Jazz 95:103 Denver Nuggets – Houston Rockets 105:95 Los Angeles Clippers – Boston Celtics 107:104 	Sport	Karl-Joosep Küngas	0	49
21. november 2019, 7:15	https://www.postimees.ee/6831235/suri-karikaturist-hugo-hiibus	Postimees	Suri karikaturist Hugo Hiibus	Hugo Hiibus FOTO: Elukiri Kolmapäeval suri 90-aastaselt tuntud karikaturist Hugo Hiibus. Hiibuse surmast teatas sotsiaalmeedias tema lapselaps Sten-Erik Jantson. Hiibus sündis Pärnumaal Halinga vallas Arase külas 6. jaanuaril 1929. Ta lõpetas 1949. aastal Pärnu 1. keskkooli ning õppis aastatel 1949–1955 Tallinna Riiklikus Tarbekunsti Instituudis, mille lõpetas graafika erialal. Aastatel 1955–1957 töötas ta ajalehe Rahva Hääl toimetuses ja aastatel 1957–1959 ajakirja Pikker kunstilise toimetajana. Aastatel 1971–1984 töötas ajalehe Kodumaa toimetuses. Hiibus on teinud kaastööd Soome ajalehtedele Turun Sanomat ja Uusi Suomi. Ta oli Eesti NSV Kunstifondi liige, samuti meelelahutussaate Rameto ja ajalehe "Meelejahutaja" kujundaja ja karikaturist. Hiibus on joonistanud üle 20 000 karikatuuri ja šarži ning üle 1200 eksliibrise. Tema esimene karikatuur ilmus 1950. aastal Pärnu ajalehe karikatuurikonkursil, kus sai esikoha. Hugo Hiibuse karikatuure on avaldatud praktiliselt kõikides Eestis ilmunud väljaannetes. Hiibus oli Eesti Kunstnike Liidu ja Ajakirjanike Liidu liige ning kuulus Eesti Huumoriliidu juhatusse. 	Postimees	BNS	0	445
21. november 2019, 7:00	https://www.postimees.ee/6831230/viimsi-vald-jatab-haabneeme-kooli-direktori-ametisse	Postimees	Viimsi vald jätab Haabneeme kooli direktori ametisse	Haabneeme kooli õpetajad ja hoolekogu toetavad direktori jätkamist. FOTO: Sander Ilvest Viimsi vallavalitsus loobus kolmapäeva õhtul Haabneeme kooli direktori Sirje Toomla vallandamisest ja on valmis temaga koostööd jätkama. Viimsi vallavalitsuse ja Haabneeme kooli ühisel initsiatiivil toimus kolmapäeva õhtul Haabneeme koolis koosolek, kus osalesid vallavalitsuse ja vallavolikogu esindajad, kooli vanematekogu liikmed, õpetajaskond ning õpilasesinduse esindajad. Kohtumisel olid kõik ühisel nõul, et vägivald pole tolereeritav mitte kusagil ja mitte mingil tingimusel. Pärast põhjalikku mõttevahetust jõudsid osalised ühistele seisukohtadele ja vallavalitsus on valmis jätkama koostööd kooli direktori Sirje Toomlaga. Vallavanem Laine Randjärv möönis koosolekul, et otsus Haabneeme kooli direktor Sirje Toomla tööleping erakorraliselt üles öelda oli tehtud otsuse tegemise ajal vallale teada olnud infole tuginedes. Haabneeme kooli juhtkond ja hoolekogu tunnistasid, et kooli teabevahetus vallavalitsusega on jätnud samuti soovida. Osalised saavad pärast kohtumist ühiselt kinnitada, et koolis toimunud erakorralise töölepingu ülesütlemisega seotud vägivallajuhtumid on kooli sõnul tugispetsialistidel läbi töötatud, neile on antud professionaalne hukkamõistev hinnang ning kool võtab endale kohustuse taolistest juhtumitest edaspidi valda viivitamatult teavitada. Viimsi valla jõuline reageering laste vastu suunatud vägivallaga seotud juhtumitele tulenes murest koolikeskkonnas lastele tagatud turvalisuse pärast ning kolmapäevane kohtumine veenis vallavalitsust, et edaspidiste võimalike sarnaste probleemide korral reageeritakse adekvaatselt. Kooli hoolekogu esimees Antoon van Rens pidas oluliseks usalduse taastamist kooli ja vallavalitsuse vahel. «Oleme veendunud, et suudame koostöös kooli juhtkonnaga edaspidi kindlustada senisest tõhusama kommunikatsiooni toimimise vallavalitsusega ning ootame, et vallavalitsus teeb ka omalt poolt kõik usalduslike suhete taastamiseks.» «Esmatähtis on Haabneeme koolis töörahu taastamine ja edaspidine konstruktiivne koostöö,» lisas omalt poolt vallavanem Laine Randjärv. Viimsi vald otsustas teisipäeval lõpetada töösuhte Haabneeme kooli direktori Sirje Toomlaga, põhjendades seda koolis aset leidnud süsteemsete väärkohtlemise juhtumitega. Hussar ja Randjärv vaidlesid vallavalitsuse rolli üle Haabneeme konflikti üle ERRi raadioprogrammis «Vikerhommik» arutanud Viimsi valla elanik ja lapsevanem Lauri Hussar (erakond Eesti 200) ja Viimsi vallavanem Laine Randjärv (Reformierakond) tunnistasid vallavalitsuse ja kooli vahel esinenud kommunikatsiooniprobleeme. Hussar kritiseeris teravalt vallavalitsuse haridusosakonna ja eelkõige abivallavanem Georg Aheri tegevust ning toetas Haabneeme kooli ametiühingu üleskutset kaaluda haridusosakonna töös muudatuste tegemist. Aher oli juba 23. oktoobril teadlik kõikidest nüanssidest, mis olid vägivallajuhtumiga seotud. «Ja ometi ta andis soovituse koolile leida selle vägivallatseva õpetajaga kokkulepe. Kui hariduse eest vastutav abivallavanem ei saa üldse oma tegevusest aru ja kuus päeva hiljem leides mingi põhjenduse ründab teravalt koolidirektorit ja pöördub siis ka politseisse – see ei ole heaks partneriks olemine,» tõdes Hussar. Hussar kritiseeris ka Randjärve kolmapäeval Kuku raadios öeldut, kus vallavanem süüdistas kooli lastevastase vägivalla varjamiseks ringkaitse korraldamises. «Ka see tsitaat räägib sellest, et piisava tõsidusega ei räägita sellest, mis koolis on toimunud. Haabneeme kool on väga hea kool ja see on kahel aastal tunnistatud parimaks noort õpetajat toetavaks kooliks ja selles koolis on väga hea õhkkond. Kui on mingeid juhtumeid, siis direktor Toomla on neile reageerinud,» rõhutas Hussar. Süüdistustele «Vikerhommikus» vastanud Randjärv vabandas oma kolmapäeval öeldud sõnade pärast. «Võib-olla on mõnikord õige üle reageerida, kui mitte reageerida. Ja ma palun vabandust oma sõnakasutuse pärast. Tegelikult ei mõelnud ma kindlasti tervet kooli halvustada – probleem oli ilmselt siiski administratsiooni ja vallavalitsuse omavahelises suhtluses. Seda möönsime eile ka koosolekul ja peame parandama seda mõlemalt poolt,» ütles Randjärv, kelle sõnul ei olnud kool kogu protsessi vallavalitsusele hästi edasi andnud. «Võtan vastutuse, nõustun, et reaktsioonid olid võib-olla liiga jõulised. Aga seda tingis mure nende asjade pärast,» lisas Randjärv. Küsimusele, kas pinged kooli ümber ei või osaliselt seotud olla kooli ülerahvastatusega, vastas Randjärv teatega, et valla järgmise aasta eelarves on kavandatud summad Haabneeme kooli laiendamiseks. «Eelarves on ette nähtud vahendid ruumiprobleemide lahendamiseks,» rääkis Randjärv ja lisas, et kooli lapsevanemad on plaanidest teadlikud. Tema sõnul pakkus kool laienduseks «rendilahendusi», aga see ei sobinud ei õpetajatele ega vanematele ning seetõttu minnakse ilmselt moodulmajade peale. Lisaks hakkab vald aastateks 2022–2023 planeerima Pärnamäele ka uut lasteaeda ja täismõõtmetes kooli, ütles Randjärv. 	Postimees	BNS	7	783
21. november 2019, 6:53	https://lemmik.postimees.ee/6829481/sotimaal-vabastatakse-loodusesse-uliharuldased-metskassid	Postimees	Šotimaal vabastatakse loodusesse üliharuldased metskassid	Kaks šoti metskassi, kes sündisid selle aasta juulis Aigase metsloomakeskuses FOTO: Ben Jones /SWNS.COM/Ben Jones /SWNS.COM / Scanpix Šotimaa mägistel põhjaaladel on endale viimase asupaiga leidnud haruldane šoti metskass. Kunagi laialt levinud liik on kahanenud pea olematuks — puhastverd šoti metskasse on teadaolevalt järele jäänud vaid veidi üle kolmekümne. Kuigi metskassid on kodukassidest erinev liik, konkureerivad mõlemad loomad sama ökoloogilise niši pärast. Metsistunud kodukassid söövad samuti küülikuid ning rotte, kelle jahtimisest metskassidki elavad. Samuti on murekohaks kahe liigi omavaheline paaritumine, sest selle jätkumisel kaovad puhastverd šoti metskassid ajalukku. Et populatsiooni kasvatada, elavad mõned metskassid ka kaitsekeskustes. 2022. aastal alustatakse projektiga, mille eesmärk on kuni 60 sellistes keskustes kasvanud metskassi loodusesse vabastamine. Ekspertide hinnangul on tõenäoline, et ilma sellise sekkumiseta metskasse varsti enam ei kohta. Esimese etapina ehitatakse Kincraigi metsloomaparki vahepeatuseks mõeldud aedikud, mis võimaldavad metskasse ümbritseva loodusega harjutada ja lasevad talitajatel nende eest hoolitseda minimaalse kontaktiga. See tagab loomade metsistumise, et nad pärast vabastamist inimeste lähedust otsima ei hakkaks. Projekti üks juhte Helen Senn nentis, et šoti metskassid on väljasuremise äärel, kuid vangistuses kasvanud isendite abil saab looduslikku geenipopulatsiooni mitmekesistada. Seega annab projekt lootust, et nende haruldaste kiskjate päästmiseks ei ole veel hilja. 	Lemmik	Kelli Põlendik	0	0
21. november 2019, 6:49	https://tartu.postimees.ee/6830933/kiri-hada-bussiliiklusega	Postimees	KIRI: häda bussiliiklusega	Uute kujundustega bussipeatused. FOTO: Margus Ansu Ma ei ole üldse rahul uue bussiliinivõrguga. Rõhutati küll, et 1. ja 4. liin jäävad paika, aga 4. liin muudeti ikkagi ära. Kui läksin varem Raadile surnuaeda, oli sadakond meetrit peatusest astuda, nüüd pean maha minema Peetri kiriku juures ja läbi surnuaia selle teise serva. Vanasti sõitsid siit 9 ja 11, millega sai E-kaubamaja juurde raamatukogusse. Praegu ei saa kuidagi, ükski buss ei lähe. ERMis on jõululaat, pean ümberistumiseks bussi ootama pool tundi. Juhani puukooli enam sugugi ei saa. Olen vaadanud, et Tartu kodulehel inimeste küsimustele bussiliikluse kohta enam üldse ei vastatagi, kõigile teistele küsimustele on ametnikud vastanud. Olen isegi linnavalitsusse kirjutanud, aga vastust ei ole tulnud. Kirjade mure oligi see, et Ropka linnaosa on kõigest ära lõigatud. Avaturule ju ka ei saa. Minu elu tegi bussiliikluse ümberkorraldus keerulisemaks. Vanuse pärast on liikuda raskem, tahaks sõita bussiga, aga ei saa. 	Tartu Postimees	Tiiu-Mall Kukk	6	19
21. november 2019, 6:49	https://tartu.postimees.ee/6830924/kiri-ettevaatust-autojuhid-suvi-on-labi	Postimees	KIRI: ettevaatust, autojuhid, suvi on läbi!	Avarii Albu-Lehtmetsa teel, Peedu külas. FOTO: Dmitri Kotjuh/ Järva Teataja Suviseid, enamasti kuivi teid ja pikalt valgeid päevi pole enam. Seetõttu kutse lisaks autojuhtidele ja teiste liiklusvahendite juhtidele ka jalakäijatele: olgem liikluses ettevaatlikumad, sest suvi on läbi. Just olid pealkirjad, et «Kaugtulede ümberlülitamine viis kokkupõrkeni» ja «Libedus põhjustas mitu avariid». Ei või unustada, et metskitsede hulk on tunduvalt suurenenud ja sagenenud on ohtlikud kohtumised nendega. Seega tuleb olla eriti ettevaatlik varaõhtustel metsateedel. Head liiklejad! Eriti noored, alles suvel juhtimisõiguse saanud juhid, kellel teelibedusega pole mingeid kogemusi, ja vanemad juhid, kellel suured juhtimiskogemused igas olukorras, kuid reaktsioonikiirus paratamatult eaga vähenenud, üritame kohaneda pidevalt muutuvate liiklusolude, märgade ja libedate teede, padusaju, varasema pimenemise, metsloomade liikumise ja teiste liiklejatega, kes võib-olla teie arvates alati ei täida liikluseeskirja. Lisame novembri keerukates liiklustingimustes vajalikule ettevaatlikkusele veel kõigile jõukohase lubaduse: sõidame novembrikuus ja edaspidi alati kainelt. 	Tartu Postimees	Jaan Kivistik	0	0
21. november 2019, 6:49	https://tartu.postimees.ee/6830903/juhani-jaeger-eesti-korgharidus-on-eestikeelne-korgharidus	Postimees	Juhani Jaeger: Eesti kõrgharidus on eestikeelne kõrgharidus	Juhani Jaeger FOTO: Margus Ansu Emakeele kasutamine kõikidel elualadel on eneseseväärikuse küsimus iga väikerahva jaoks. Hiljutises vestluses ühe kultuuriprojekti loomingulise partneriga kaldus jutt võõrkeelse erialaterminoloogia kasutamise põhjustele erialahariduses. Mu kolleegi sõnul on ingliskeelsete terminite kasutamine kõige sujuvam viis orienteeruda tehnilises terminoloogias, isegi kui kõik asjaosalised valdavad eesti keelt. Sellesarnane küsimus oli kord arutusel ka nüüdseks hingusele läinud muusikaportaalis Rada 7. Üks radalistest tuli välja ideega asuda helivõimendustehnilisi termineid eestindama. Peagi selgus, et enamik neist on saanud eestikeelse vaste juba mitukümmend aastat tagasi. Saanud vaste, mis ei ole praktikas juurdunud. Teadus- ja arendustegevuse ülesannete üle ühiskonnas võib väidelda lõputult. Palju avalikkuse tähelepanu pälvinud Isamaa erakonna volikogu poliitilise avalduse kontekstis omab tähtsust küsimuseasetus: mis üldse teeb Eestis antavast kõrgharidusest eesti kõrghariduse? Mida globaliseerunum on maailm, seda väiksem tähtsus on asjaolul, millises õigusruumis või füüsilises asukohas kõrgkool paikneb. Väidan, et määravaks on see, millises keeles avaldub hariduse andmise ning teadus- ja arendustegevuse tulem. Maailm globaliseerub. See ei ole hea ega halb, see lihtsalt on nii. Mida globaliseerunum ja välissuhetest läbipõimunum on maailm, seda väiksem tähtsus on asjaolul, millises õigusruumis või füüsilises asukohas paikneb kõrgkool, teadusasutus või loomeüksus, õppejõud, teadlane või loovisik. Tartu ülikoolist ei tee rahvusülikooli, mille 100. aastapäeva me peagi tähistame, asjaolu, et see paikneb Eesti territooriumil. Rahvusülikooliks teeb selle kuulumine eesti keele ja kultuuri ruumi. Sama kehtib kõikide Eesti õppeasutuste kohta. Eestikeelsus on ainus, mis tegelikult määrab, kas tegemist on eesti kõrgharidusega, eesti teadusega, eesti kultuuriga. Kogu meie riigi olemus on põhiseaduse preambula kohaselt kokku võetav keele, rahvuse ja kultuuri säilitamise igikestva ülesandega. Teemakohases sotsiaalmeedia lõimes väitis mu teadlasest sõber, et olukord on vastupidine sellele, millel rajaneb Isamaa volikogu seisukohavõtt, ja eesti keele kasutamine kõrgkoolides hoopis süveneb. Kuigi selline näide rõõmustab, on selle üldistatavus ülimalt kaheldav. Pigem on tegu harvaesineva eeskujuga, mille järgimise nimel võiksid kõrgkoolid pingutada, selmet pareerida õigustatud tähelepanujuhtimist probleemkohtadele. Praegu me räägime eesti keele mõju vähenemisest kõrghariduses kui murettekitavast tendentsist. Mis hetkest alates on aga tendentsist saanud tegelik suunamuutus? Kui uus eestikeelne erialaterminoloogia eesti teadlaskonnas täiel määral ei juurdu ingliskeelsete vastete kasutamise lihtsuse tõttu, on suunamuutus ohtlikult lähedal. Suunamuutus ehk teaduse ja kõrghariduse hiiliv üleminek inglise keelele, mille eest hoiatab Isamaa volikogu. Tartu ülikoolist ei tee rahvusülikooli mitte paiknemine Eesti territooriumil, vaid kuulumine eesti keele ja kultuuri ruumi. Mida me saame ühiskonnana reaalselt ära teha eesti keele elujõu ja arengu nimel? Mida me inimestena saame ära teha? Ei maksa arvata, et sada aastat tagasi, kui alma mater läks üle eesti õppekeelele, oleks olukord olnud märkimisväärselt erinev. Vastupidi, ka siis oli märkimisväärne osa õppejõude pärit muust keeleruumist ning eestikeelne erialaterminoloogia oli alles arenemisjärgus. Nagu ka rahvuslik eneseväärikus. Aukartusest domineerivate keelte ja kultuuride ees on võõrkeelse eneseväljendusega alatihti kippunud kaasas käima edasipüüdlikkuse ja erudeerituse võltsoreool, aga ka lihtsalt tõusiklikkus. Need on hoiakud, millest meil inimestena tuleb üle saada. Kõigepealt iseeneses, siis sõpruskonnas ja lähiringis, kollektiivis, organisatsioonis ja ühiskonnas tervikuna. Kasutada ja taasluua oma emakeelt oma elus, perekonnas, kogukonnas jne. Emakeelsus on iga väikerahva eneseväärikuse küsimus. Harjumusi ja hoiakuid muuta ei ole lihtne. Vastupidi, see on üks keerulisemaid asju üldse. Seega võib lugeja ülaltoodud käsitlusega nõustuda või mitte, kuid päris kindlasti ei maksa sellele ette heita lihtsustatud lähenemist. 	Tartu Postimees	Juhani Jaeger	0	127
21. november 2019, 6:49	https://tartu.postimees.ee/6826175/vahur-kollom-lasteaia-kohatasu-ja-silmakirjalikkus	Postimees	Vahur Kollom: lasteaia kohatasu ja silmakirjalikkus	Vahur Kollom FOTO: Mats Õun Sel ajal, kui riigi suurim opositsioonierakond annab turmtuld valitsuse ministrite pihta, toimub tartlaste jaoks taamal veel midagi huvitavat. Nimelt tegi Reformierakonna fraktsioon Tallinna volikogus ettepaneku kaotada lasteaia kohatasu järgmise aasta 1. septembrist. Üks Reformierakonna lubadusi riigikogu valimistel oli ju tasuta lasteaiakoht. Meenutagem, et täpselt sama lubasid valimistel Vabaerakond, sotsiaaldemokraadid, EKRE ja Keskerakond. Ainult erakond Isamaa oli/on tasuta lasteaiakoha vastu. Põhimõtteliselt saaks asja riigikogu tasandil kenasti ära lahendada, sest vajaliku muudatuse tegemiseks on hääled enamgi kui koos. Kuid kahjuks pole märganud ühtegi erakonda seal enda antud lubaduse eest seismas. Kas tõesti jälle bluffisid? Järgmisel aastal ootab lapsevanemaid Tartus taas ees lasteaia kohatasu tõus. Ei ole vist enam uudis, et Tartus on üks kõrgemaid lasteaia kohatasusid Eestis. Seaduse järgi on võimalik lapsevanematelt küsida lasteaia kohatasu kuni 20 protsenti eelneval kalendriaastal kehtinud vabariigi valitsuse kehtestatud kuupalga alammäärast. Tartu linnavõim küsib 15 protsenti eelmise aasta alampalgast, mis tähendab, et aastal 2019 on summaks 75 eurot. Seoses kuupalga alammäära tõusuga muutub järgmisel aastal ka lasteaia kohatasu suurus ja lapsevanem peab välja käima juba 81 eurot. Ületuleval aastal prognoosi järgi isegi 87 eurot. Praegu mõjub Reformierakonna käitumine ikka eriti silmakirjalikuna, kui ühes Eesti otsas opositsioonis olles seistakse oma valimislubaduse täitmise eest ja kohas, kus ollakse reaalselt võimul, ei tehta lubaduse täitmise nimel mitte midagi. Vabaerakond ja valimisliit Tartu Heaks on korduvalt juhtinud tähelepanu kõrgele lasteaia kohatasule. Rahvaalgatuse keskkonnas on üleval petitsioon kohatasu tõusu peatamiseks Tartu lasteaedades. Samuti esitas valimisliit Tartu Heaks Tartu volikogule eelnõu, et siduda alampalgast lahti lapsevanema poolt munitsipaallasteaias või -hoius käiva lapse eest makstava tasu suurus. Valimisliidu ettepanekut ei toetatud ja Tartu kannab endiselt riigis ühe kõrgema lasteaia kohatasuga linna tiitlit. Kuidas olukorda lahendada? Esiteks nõuab igasuguse kulusid tekitava lubaduse täitmine lisarahastust. Oluline on märkida, et alusharidus on siiski hariduse üks osa. Kahjuks on põhirõhk tänasel päeval endiselt suunatud peamiselt tasuta kõrgharidusele. Kas ei peaks laiemalt üle vaatama hariduse rahastamisega seotud küsimusi? Miks peab lapsevanema omaosalus alushariduses olema nii suur? Teiseks, küsimus on kohaliku omavalitsuse juhtide prioriteetides. Kas tõesti on Tartu linnavõimul raske lasteaia kohatasu lahti siduda alampalgast? Praegu mõjub Reformierakonna käitumine ikka eriti silmakirjalikuna, kui ühes Eesti otsas opositsioonis olles seistakse oma valimislubaduse täitmise eest ja kohas, kus ollakse reaalselt võimul, ei tehta lubaduse täitmise nimel mitte midagi. Sõnad ja teod ei lähe kahjuks omavahel üldse kokku. 	Tartu Postimees	Vahur Kollom	0	252
21. november 2019, 6:41	https://maailm.postimees.ee/6831225/suurias-hukkus-vene-ja-reziimivagede-runnakutes-vahemalt-21-tsivilisti	Postimees	Süürias hukkus Vene ja režiimivägede rünnakutes vähemalt 21 tsivilisti	Vene kopter Süüria kohal. Kaader Zvezda videost. FOTO: tvzvezda.ru Süüria presidendi Bashar al-Assadi ja selle liitlase Venemaa vägede rünnakutes mässuliste kontrollitavale Idlibi provintsile hukkus kolmapäeval vähemalt 21 tsiviilisikut, sealhulgas kümme last, teatas Londonis baseeruv vabaühendus. Süüria Inimõiguste Vaatluskeskuse andmeil tabas režiimivägede välja tulistatud rakett Qah' küla lähedal Türgi piiril sunnitud ümberasujate laagrit, kus sai surma 15 ja vigastada 40 tsivilisti. Hukkunutest kuus olid lapsed. Rakett kukkus keskuse andmeil sünnitushaigla lähedale. Provintsi lõunaosas asuvat Maaret al-Numani linna ründasid aga Vene sõjalennukid, tappes kuus tsivilisti, neist kaks lapsed. Vabaühenduse juhi Rami Abdel Rahmani sõnul sai õhulöögis lisaks haavata hulk inimesi, kellest mitmed on kriitilises seisundis ning hukkunute arv tõenäoliselt tõuseb. Suuremat osa riigi kirdeosas asuvat Idlibi provintsi kontrollivad islamistid rühmitusest Hayat Tahrir al-Sham (HTS), endisest Süüria Al-Qaeda harust. Enamik provintsist on režiimi kontrolli alt väljas, nagu ka sellega piirnevad alad Aleppo, Hama ja Latakia provintsis. Ka seal on end sisse seadnud džihaadirühmitused ja teised mässulised. Ajavahemikus aprillist augustini pommitasid Süüria sõdurid Venemaa õhujõudude toel piirkonda pidevalt. Kohapeal ulatuslikku allikate võrgustikku omava vabaühenduse andmeil hukkus sel perioodil pirkonnas ligi tuhat tsivilisti, ÜRO andmeil jäi kodutuks üle 400 000. Moskva teatas augustis vaherahust, kuid keskus märgib, et sestsaadik on episoodilistes rünnakutes elu jätnud kümned tsivilistid. 2011. aastal vallandunud Süüria kodusõjas on hukkunud üle 370 000 inimese ja miljonid sunnitud kodust lahkuma. 	Maailm	BNS	1	0
21. november 2019, 6:37	https://www.postimees.ee/6831222/politsei-tabas-13-joobes-soidukijuhti	Postimees	Politsei tabas 13 joobes sõidukijuhti	Alkomeeter. FOTO: Arved Breidaks / Lõuna-Eesti Postimees Politsei tabas möödunud ööpäeval liiklusest 13 joobes sõidukijuhti. Üks juht oli esialgsetel andmetel istunud autorooli narkojoobes ning 12 olid alkoholi tarvitamise tunnustega. Kui sõidukijuht on tarvitanud alkoholi üle liiklusseaduses lubatud piirmäära ehk vahemikus 0,2–1,49 promilli, võib teda väärteokorras karistada kuni 1200-eurose trahvi, kuni 30-päevase aresti või juhtimisõiguse äravõtmisega kuni üheks aastaks. Kui juht on narkojoobes või enam kui 1,5-promillises alkoholijoobes, saab kohus teda kriminaalkorras karistada kas 30–500 päevamäära suuruse rahatrahvi või kuni kolmeaastase vangistusega. Lisakaristusena võib kohus võtta ka juhtimisõiguse kuni kolmeks aastaks. Samuti saab konfiskeerida sõiduki kui kuriteo toimepanemise vahendi. 	Postimees	BNS	0	0
21. november 2019, 6:31	https://tartu.postimees.ee/6830993/raadi-kolme-asfalditehase-hais-levib-kilomeetrite-taha	Postimees	Raadi kolme asfalditehase hais levib kilomeetrite taha	Vanal sõjalennuväljal tegutsevad ja ümbruskonda haisutavad asfalditehased võiks kasutada põlevkiviõli asemel muid võimalusi, leiab Laur Adler. FOTO: Kristjan Teedema Tartu valla piirides Raadi vanal sõjalennuväljal töötavad kolm asfaltbetoonitehast kipuvad lisaks tee-ehitusel olulisele toormele aeg-ajalt väljutama ka haisu ehk ametnike keeli lõhnahäiringut, mis teatud juhtudel levib kilomeetrite kaugusele tehastest. Haisu pärast on tänavu tehtud keskkonnainspektsioonile 13 kaebust, kuid need kõik on tuulde läinud, keskkonnainspektsioon pole sealsele ühelegi tehasele saanud teha haisutamise pärast ettekirjutust. Tartlane Laur Adler on asfalditehastest tulevat haisu tundnud nii oma kodus Kalmistu tänaval kui ka maakodus Pilka külas. Esimene jääb tehastest linnulennult nelja ja teine kuue kilomeetri kaugusele. Suvel levis vana lennuvälja poolt linna suunas sellist lehka, et esiti arvas Adler selle põhjuseks punakotkaste reostatud pinnase äraveo. Sama hullu haisu tundis ta paari nädala eest Tartu–Kõrveküla maantee äärses tanklas käies. Kõik on lubatud piires 	Tartu Postimees	Kaspar Koort	1	24
21. november 2019, 6:22	https://lemmik.postimees.ee/6830473/video-michelle-obamalt-nime-saanud-hiidpanda-lendas-eralennukil-hiinasse	Postimees	Video: Michelle Obamalt nime saanud hiidpanda lendas eralennukil Hiinasse	Washingtoni osariigis Smithsoniani loomaias sündinud hiidpanda Bei Bei lahkus teisipäeval USAst, et kolida kodumaale Hiinasse. Kõigi mugavustega reisiks muretseti pandale isegi eralennuk. Spetsiaalset Bei Bei jaoks hiiglasliku pandapildiga kaunistatud Boeing 777F hüüdnimega Panda Express ehk Pandaekspress lahkus Dullesi lennujaamast Chengdu poole teisipäeva pärastlõunal ning lisaks pandale ja pilootidele olid pardal ka talitajad, kes Bei Beile seltsi pakkusid ja teda bambuse ja muude maiustega toitsid. Bei Bei nägi Smithsoniani loomaaias ilmavalgust 2015. aastal ja juba enne tema sündi oli teada, et nelja-aastaseks saades peab ta Hiinasse kolima. Panda ristiemaks on USA endine esileedi Michelle Obama ning nimi Bei Bei tähendab mandariini keeles hinnalist aaret. Hiidpandale korraldati ka uhke lahkumispidu, mis meelitas loomaaeda pandasõpru kogu riigist. Smithsoniani loomaaias elab nüüd kaks hiidpandat, Bei Bei vanemad Tai Shan ja Bao Bao. 	Lemmik	Kelli Põlendik	0	9
21. november 2019, 6:12	https://maailm.postimees.ee/6831218/trump-hiina-pole-teinud-kaubanduskonelustel-piisavalt-jareleandmisi	Postimees	Trump: Hiina pole teinud kaubanduskõnelustel piisavalt järeleandmisi	USA president Donald Trump Apple'i tehases. FOTO: AP/Scanpix USA president Donald Trump ütles eile, et Peking ei ole teinud kaubanduskõnelustel piisavalt järeleandmisi. «Ma võin öelda teile seda. Hiina tahab kaubandusleppe sõlmimist palju enam kui mina,» ütles ta ajakirjanikele ringkäigul tehases, mis toodab arvuteid Apple'ile. «Ma ei arva, et nad on jõudnud tasemele, mida mina tahan.» Wall Street liikus kolmapäeval rekordilistelt kõrgustelt hoogsalt miinusesse seoses investorite pessimismiga kaubandusvaidluse lõppemise osas. Trump teatas 11. oktoobril «esimese etapi» kokkuleppest USA kaebuste lahendamisel Hiina kaubandus- ja valuutapraktika osas. Kuid enam kui kuu ega hiljem ei näi osapooled olevat grammigi lähemal ükskõik millise lepingu lõpliku teksti sõnastamisele. Hiina on nõudnud olemasolevate tariifide tagasivõtmist, millega Trump aga pole nõus. Ameerika ametiisikud omalt poolt soovivad USA põllumajandustoodete ulatuslikku ostmist, mis ei pruugi olla vastuvõetav aga Pekingile. Trump ütles, et uurib Apple'i võimalikku vabastamist Hiina tariifidest, kuid lisas, et see võib olla ebaõiglane Samsungi suhtes, arvestades USA vabakaubanduslepet Ühendriikidega. «Me peame kohtlema Apple'i kuigivõrd samasugustel alustel, nagu me kohtleme Samsungi,» märkis president. Hiina võime on vihastanud ka USA seadusandjate sel nädalal vastu võetud seadus inimõiguste kaitseks Hongkongis. 	Maailm	AFP / BNS	0	0
21. november 2019, 6:00	https://heureka.postimees.ee/4316965/tana-ajaloos-21-11-sinimustvalge-sai-ametlikult-riigilipuks	Postimees	Täna ajaloos 21.11: sinimustvalge sai ametlikult riigilipuks	Eesti riigilipp. FOTO: Arvo Meeks/Valgamaalane/Scanpix 1918 – esmakordselt võeti kasutusele riigilipuna Eesti lipp. Eesti lipu algeks oli 1860. aastal Karlsruhes asutatud liivimaalaste üliõpilaskorporatsiooni Baltica-Borussia Danzig (algse nimega Livonia) lipp, mille värvid olid helesinine, must ja valge. 1881. aastal määrati see ka üliõpilaskorporatsiooni Vironia lipuks ning hiljem sai sellest Eesti Üliõpilaste Seltsi lipp. 24. veebruaril 1918 kuulutati sinimustvalgete lippude lehvides välja Eesti Vabariik. 12. novembril või 12. detsembril 1918 heisati sinimustvalge lipp esimest korda Toompeale Pika Hermanni torni tippu. Lipu heiskajad olid Kaarel Uusma, Oskar Siiak ja Karl Kriisk. 21. novembril 1918 määras Ajutine Valitsus sinimustvalge lipu Eesti riigilipuks, mis ajast peale võeti lipp ametlikult riigilipuna kasutusele. Maailma riikidest vähem kui kümnendikul on lipp üle 100 aasta vana. Veel haruldasem on, et esimene lipp on alles. 1696 – Toolse lähedal jooksis karile Pärsia armeenlaste kaubalaev «St. Johannes». 1864 – Lõuna-Eesti talupoegade delegatsioon esitas Aleksander II-le kollektiivmärgukirja. 1918 – esmakordselt võeti kasutusele riigilipuna Eesti lipp. 1924 – asutati Tartu Ülikooli juures Üliõpilaskorporatsioon Amicitia. 1925 – Henrik Koppel valiti tagasi Tartu Ülikooli rektoriks. 1932 – rahvuslike organisatsioonid esindajad Johan Pitka, August Peet, Karl Selter ja Arnold Susi andsid Riigivanem Konstantin Pätsile üle petitsiooni põhiseaduse muutmiseks. 1934 – Riigivanema otsusega pandi Sisekaitseülema kohustused Siseministri peale. 1971 – Tõnis Kint valiti Eesti Rahvusnõukogu esimeheks. 1975 – Tallinnas avati Paul Kerese Malemaja. 2002 – Eesti sai kutse liituda NATO-ga. 1694 – sündis prantsuse filosoof Voltaire 1783 – esimese kuumaõhupalli start (vennad Montgolfierid). 1877 – Thomas Edison teatas fonograafi leiutamisest. 1894 – Esimene Hiina-Jaapani sõda: Port Arthur langes jaapanlaste kätte. 1898 – Pierre ja Marie Curie avastasid raadiumi. 1965 – sündis Islandi laulja Björk 2002 – NATO kutsus endaga liituma 7 riiki. Liitumisettepaneku said Bulgaaria, Eesti, Leedu, Läti, Rumeenia, Slovakkia ja Sloveenia. 	Heureka	Postimees	2	1657
21. november 2019, 5:37	https://maailm.postimees.ee/6831142/iisraeli-ahvardavad-kolmandad-valimised-aasta-jooksul	Postimees	Iisraeli ähvardavad kolmandad valimised aasta jooksul Uuendatud neljapäeval kell 05.36	Benjamin Gnatz. FOTO: EMMANUEL DUNAND/AFP/Scanpix Baltics Iisraeli peaministri Benjamin Netanyahu pearivaal Benny Gantz teavitas presidenti, et ei suutnud tähtajaks valitsust kokku panna, teatas eile tema Sinivalge koalitsioon. Sellega nihkub riik üha lähemale kolmandatele valimistele ühe aasta jooksul. «Benny Gantz vestles president Reuven Rivliniga ning ütles, et ei suuda valitsust moodustada,» märkis koalitsioon 28-päevase läbirääkimisperioodi lõppedes. «Ma tegin kõik rahvusliku ühtsuse valitsuse moodustamiseks,» lausus endine kindral pärast presidendi teavitamist. «Netanyahu pidagu meeles, et meil on endiselt demokraatia ja et enamik inimesi hääletas tema poliitikast erineva poolt,» märkis Gantz. Tsentrist Gantz ja parempoolne Netanyahu leidsid end septembrikuiste valimiste järel pea patiseisust, kus kumbki ei olnud võimeline moodustama koalitsiooni, mis lubanuks neil valitseda. Gantzi lootused kustutas kolmapäeva lõuna paiku kaalukeele rolli etendav Avigdor Lieberman, kes teatas, et ei kavatse teda toetada. Liebermani rahvuslikul erakonnal Yisrael Beitenu on parlamendis piisavalt kohti nii parempoolse Netanyahu kui tsentristist Gantzi koalitsiooni võimuleaitamiseks. Tema sõnul ei ole aga kumbki suutnud teda veenda. Lieberman keeldus ühinemast ükskõik kumma koalitsiooniga, süüdistades Gantzi sõltumises Iisraeli araabia parteide toetusest ja Netanyahut ultraortodokssete juudiparteide kapriisidele allumises. Selle asemel tegi Lieberman ettepaneku moodustada ühtsusvalitsus, kuhu kuuluksid tema enda erakond, Likud ja Sinivalge. Nii Gantz kui Netanyahu toetasid ettepanekut, mis nägi ette roteeruvat peaministrikohta, kuid kolmik ei jõudnud kokkuleppele selles, kes peaks esimesena valitsust juhtima. Kõnelused kestsid teisipäeva hilisõhtuni, kuid lõppesid vastastikuste süüdistustega. Lieberman ütles, et Gantz ja Netanyahu seadsid oma isiklikud huvid riigi omadest ettepoole. Pärast tasavägiseid valimisi 17. septembril proovis esmalt koalitsiooni moodustada Netanyahu, kuid 21. oktoobril tunnistas ta ebaõnnestumist. Rivlin annab nüüd mandaadi parlamendile, kellel on presidendiga konsulteerides 21 päeva aega esitada kandidaat, kes on suuteline tagama enamuse toetuse 120-kohalises seadusandlikus kogus. Kui see ei osutu võimalikuks, seisavad iisraellased 2020. aasta algul silmitsi järjekordsete valimistega, kolmandatega vähem kui 12 kuu jooksul. Nii Netanyahu kui Gantz kuulutasid, et ei loobu veel jõupingutustest uute valimiste ärahoidmise nimel. 	Maailm	BNS	0	0
21. november 2019, 4:57	https://maailm.postimees.ee/6831213/ukraina-oli-trumpi-telefonikone-ajal-abi-kulmutamisest-juba-teadlik	Postimees	Ukraina oli Trumpi telefonikõne ajal abi külmutamisest juba teadlik	Pentagoni kõrge ametnik Laura Cooper pärast tunnistuste andmist esindajatekoja luurekomitees. FOTO: AP/Scanpix Ukraina avaldas muret USA abi kinnihoidmise pärast varem kui seni arvati, mis tähendab, et Kiiev oli president Donald Trumpi vastuolulise telefonikõne ajal selle külmutamisest teadlik, ütles eile Pentagoni ametiisik. Ukraina küsimuste eest vastutav kaitseministeeriumi ametnik Laura Cooper tunnistas kongressile, et Ukraina pöördus nende poole 25. juulil ehk samal päeval, kui Trump pidas oma kolleegi Volodõmõr Zelenskõiga maha tagandamisjuurdluse käivitanud telefonivestluse. Esindajatekoja luurekomiteele vande all tunnistusi andnud Cooperi sõnul sai Pentagon 25. juulil elektronkirja nii Ukraina suursaatkonnalt Washingtonis kui esindajatekoja välisasjade komiteelt, milles mõlemas paluti abi. «Ma ütleksin, et Ukraina saatkonna personal küsis konkreetselt: mis on lahti Ukraina julgeolekuabiga?» lausus Cooper. Luurekomitee demokraadist esimehe Adam Schiffi küsimusele, kas ukrainlased olid mures, vastas Cooper: «Jah, söör.» Trumpi süüdistatakse selles, et püüdis sobimatul viisil julgeolekuabi kinni hoides ja Zelenskõiga kohtumist edasi lükates survestada Ukrainat uurima tema kodust poliitrivaali Joe Bidenit. Trump küsis telefonikõnes Zelenskõilt «teenet». Osa Trumpi kaitsjad on väitnud, et tema katse ei olnud kohatu, sest Ukraina ei teadnud abi kinnihoidmisest. USA erisaadik Ukrainas Kurt Volker on öelnud, et ei olnud abi külmutamisest teadlik, kuni Politico sellele augustis tähelepanu juhtis. Cooper märkis, et tema meeskond sai elektronkirjad 25. juulil, ning et teda ei teavitatud nendest, kuni ta ise kongressi ette astumiseks valmistudes dokumente uuris. 	Maailm	AFP / BNS	0	0
21. november 2019, 3:29	https://maailm.postimees.ee/6831212/amnesty-facebooki-ja-google-i-arimudel-ohustab-inimoigusi	Postimees	Amnesty: Facebooki ja Google'i ärimudel ohustab inimõigusi	Amnesty hinnangul ohustab Facebooki ärimudel inimõigusi. FOTO: PA images/Scanpix Andmete kogumisel põhinev Facebooki ja Google'i ärimudel ohustab inimõigusi kogu maailmas, kirjutas kolmapäeval oma raportis Amnesty International. Inimestele veebis tasuta teenuseid pakkudes ja seejärel nende andmeid raha teenivate reklaamide suunamiseks kasutades seavad need ettevõtted ohtu terve rea õigusi, sealhulgas arvamus- ja väljendusvabaduse, tõdeb organisatsioon. «Pakutavate teenuste tegelikust väärtusest hoolimata tuleb Google'i ja Facebooki platvormide eest maksta süsteemset hinda,» seisab Amnesty raportis «Jälgimishiiud» («Surveillance Giants»). «Jälgimisel põhinev ettevõtete ärimudel sunnib inimesi faustlikule kauplemisele, mille tõttu nad saavad oma inimõigusi nautida üksnes veebis, alludes süsteemile, mis rajaneb inimõiguste rikkumisel.» Londonis baseeruva õigusrühmituse hinnangul on kaks veebihiidu kõikjaleulatuva jälgimisega suutelised koguma tohutul hulgal andmeid, mida saab kasutada nende klientide vastu. Selline ärimudel aga on «oma olemuselt ühitamatu õigusega privaatsusele». Raportis kutsutakse valitsusi üles jõustama poliitikat, mis tagab juurdepääsu internetiteenustele, kaitstes samal ajal kasutajate privaatsust. «Valitsustel on kohustus kaitsta inimesi inimõigusrikkumiste eest korporatsioonide poolt,» leiab Amnesty. 	Maailm	AFP / BNS	0	28
21. november 2019, 1:07	https://maailm.postimees.ee/6831201/sitsiilia-tulevargitehase-plahvatuses-hukkus-viis-inimest	Postimees	Sitsiilia tulevärgitehase plahvatuses hukkus viis inimest Uuendatud kell 03.48	Sündmuspaik Sitsiilias. FOTO: Itaalia tuletõrje/Scanpix Itaalias Sitsiilia saarel hukkus eile pärastlõunal tulevärgitehases kärgatanud kahes plahvatuses viis inimest, teatasid politsei ja tuletõrje pärast õnnetust perefirmas. Plahvatustes said sündmuskohal surma kaks töölist ja tehase omaniku 71-aastane naine. Costa nime kandev ettevõte asub Barcellona Pozzo di Gottos, Sitsiilia Messina piirkonnas. Omaniku poeg Antonio Costa toimetati koos veel kolme vigastatuga haiglasse saare pealinnas Palermos. Üks neist suri saadud traumadesse. «Esialgsete tõendite kohaselt oli plahvatusi kaks,» lausus kõrge politseiametnik Giancarmine Carusone. Tema sõnul põhjustas plahvatused keevitusseadmest lähtunud säde. Tuletõrjujail õnnestus hoonest välja tuua üks plahvatuse hetkel seal viibinud töötaja. Esialgu kadunuks kuulutatud tööline leiti hiljem hoone rusudest surnuna. Tultõrjujad jätkavad rusude läbikammimist võimalike ohvrite leidmiseks. Kohalik prokuratuur algatas juhtunu suhtes kriminaalasja. Ettevõte valmistus aastavahetuse pidustusteks, mida Lõuna-Itaalias tähistatakse kurjade vaimude eemalepeletamiseks traditsiooniliselt võimsa ilutulestikuga. Selliste ürituste ettevalmistamine on nõudnud piirkonnas ohvreid igal aastal. Nende korraldamise traditsioon ulatub 1540. aastasse. 	Maailm	AFP/BNS	0	0
21. november 2019, 0:49	https://majandus24.postimees.ee/6831210/usa-hiina-kaubandusmured-viisid-wall-streetil-aktsiad-langusse	Postimees	USA-Hiina kaubandusmured viisid Wall Streetil aktsiad langusse	New Yorgi finantsbörs. FOTO: Drew Angerer / AFP USA tähtsamad aktsiaindeksid liikusid kolmapäeval miinusesse seoses investorite murega, et Ühendriigid ja Hiina ei jõua kaubanduskokkuleppeni enne järgmist aastat. Kõige rängemini mõjutas see tehnoloogiasektorit. Laiapõhjaline S&P 500 langes 11,72 punkti ehk 0,4 protsendi võrra, lõpetades kauplemispäeva 3108,46 punkti tasemel. Tööstusindeks Dow Jones kukkus 112,93 punkti ehk 0,4 protsenti 27 821,09 punktini ja tehnoloogiaindeks Nasdaq 43,93 punkti ehk 0,5 protsenti 8526,73 punktini. Väikeettevõtete indeks Russell 2000 langes 6,68 punkti ehk 0,4 protsenti 1591,61 punkti tasemele. 	Majandus	AP/BNS	0	0
21. november 2019, 0:27	https://maailm.postimees.ee/6831209/boliivia-president-palus-parlamendil-kiita-heaks-seadus-valimisteks	Postimees	Boliivia president palus parlamendil kiita heaks seadus valimisteks	Boliivia julgeolekujõud likvideerisid teisipäeval ekspresident Evo Moralese poolehoidjate piiramisrõnga kütusetehase ümbert, mis oli põhjustanud bensiini- ja kütusenappuse lähedalasuvas pealinnas La Pazis. FOTO: DAVID MERCADO/REUTERS Boliivia ajutine president Jeanine Áñez esitas kolmapäeval riigi parlamendile palve kiita heaks seadus, mis võimaldaks korraldada uued presidendivalimised. Tema sõnul tühistaks seadus ka varasemate vaidlusaluste valimiste tulemused. Lisaks moodustataks uus valimistribunal. Áñez on täitnud Boliivia riigipea kohuseid sestsaadik, kui sõjaväe toetuse kaotanud Evo Morales 10. novembril ameti maha pani ja Mehhikosse pages. Rahutused on Boliivias jätkunud ka pärast Moralese lahkumist. Meeleavaldused vallandusid, kui Morales 20. oktoobri valimiste võitjaks kuulutati. Valimisjärgses vägivallas on hukkunud üle 30 inimese. Áñeze avalduse eel teatati, et La Pazi lähedal kütusetehases puhkenud kokkupõrgetes Moralese poolehoidjate ja julgeolekujõudude vahel sai surma kaheksa inimest. Morales on süüdistanud julgeolekujõude genotsiidis tema põliselanikest toetajate vastu ja kutsus rahvusvahelist kogukonda reageerima. Valitsus avaldas varem helisalvestise, millel väidetavalt kõnelev Morales soovitab opositsiooniliikumise juhil jätkata teede blokeerimist. Tema poolehoidjad on juba nädalaid tõkestanud riigi tähtsamaid teid, mis viivad põllumajanduspiirkondadest La Pazi, põhjustades ränka toidu- ja kütusenappust. 	Maailm	AFP/STT/BNS	0	0
21. november 2019, 0:01	https://parnu.postimees.ee/6831028/kalasaak-parnu-rannikumeres-koigub-liigiti	Postimees	Kalasaak Pärnu rannikumeres kõigub liigiti	Suurema osa Pärnu rannikumeres püütavast kalast moodustab kevadkuderäim. FOTO: Urmas Luik Kui mullu püüti Pärnumaa rannikumerest 7817 tonni kala, siis tänavu isegi natuke rohkem: 7986 tonni. Suurema osa sellest püügist moodustavad mõistagi räim ja meritint, millest viimase püük tänavu peaaegu kahekordistus 280 tonnilt 496ni. Suurim muutus tänavusel püügil ilmneb ahvenasaagis, seda kala on kalurid merest kaldale toonud tänavu 137 tonni vähem kui mullu sama aja jooksul. Arvestades ahvenanõudlust kalaturul, on see gurmaanidele löök allapoole vööd. Tartu ülikooli Eesti mereinstituudi Pärnu välibaasis töötavat ihtüoloogi Heli Shpilevit see teave ahvenast ei üllata, kuna tema sõnutsi on mitmel järjestikusel aastal ahvenate paljunemine suhteliselt ebaõnnestunud, mistõttu on meres peale kasvanud mitu nõrka ahvenapõlvkonda. 	Pärnu Postimees	Tõnu Kann	0	53
21. november 2019, 0:00	https://virumaateataja.postimees.ee/6831076/priit-teder-publikut-ei-huvita-kus-tehakse-musta-tood	Postimees	Priit Teder: “Publikut ei huvita, kus tehakse musta tööd”	Priit Teder. FOTO: Meelis Meilbaum Lääne-Viru võrkpalli lipulaeva Rakvere Võrkpalliklubisse ja üldiselt kohalikku spordiellu tublisti panustanud Järva Tarbijate Ühistu juhatuse liige Priit Teder kummutab jutud maakonna võrkpalli esindusmeeskonna hääbumisest. Tulihingeline ettevõtjast spordisõber Priit Teder ei hoia emotsioone vaka all, rääkides spordist ja sponsorlusest. Tema on inimene, kes oskab sel teemal sõna sekka öelda. Ühtlasi osutab ta teravalt Rakvere linna sporditegevuse toetamise valukohtadele. 	Virumaa Teataja	Margus Martin	0	51
20. november 2019, 23:59	https://sport.postimees.ee/6831187/nukker-seis-istanbuli-fenerbahce-sipleb-jatkuvalt-tabelipohjas	Postimees	Nukker seis: Istanbuli Fenerbahce sipleb jätkuvalt tabelipõhjas	Istanbuli Fenerbahce korvpallimeeskonna mängija Luigi Datome. FOTO: Claudio Grassi/Lapresse/ZUMAPRESS.com Viimasel viiel hooajal kolm korda korvpalli Euroliiga finaali jõudnud Istanbuli Fenerbahce seis on enam kui nukker. Tänavusel hooajal saadi kahe võidu kõrvale juba seitsmes (!) kaotus. Sedapuhku jäädi võõrsil 63:89 (15:25, 19:15, 23:10, 23:22) alla Barcelonale. Tegu on Fenerbahce kuuenda järjestikuse kaotusega Euroliigas võõral väljakul. Liigatabelis jagab Fenerbahce kahe võiduga (kodus Baskonia ja Müncheni Bayerni üle) Belgradi Crvena Zvezda ja Peterburi Zenitiga 18 meeskonna konkurentsis 16.-18. kohta. Barcelona särgis kerkis üleplatsimeheks 22 punkti kirja saanud Cory Higgins. Fenerbahce resultatiivseim oli 12 punkti kogunud Joffrey Lauvergne. Baskonia alistas kodusaalis Moskva CSKA 80:70 (24:19, 21:23, 17:17, 18:11). Tornike Shengalia (Baskonia) kogus 22 punkti, Janis Strelnieks ja Mike James (mõlemad CSKA) said 17 silma. Euroliiga tabelitipp (võidud-kaotused): Barcelona (7-2), Istanbuli Anadolu Efes (7-2), Milano Olimpia (7-2), CSKA (6-3), Tel Avivi Maccabi (6-3), Madridi Real (6-3). 	Sport	Kris Ilves	0	0
20. november 2019, 23:37	https://www.postimees.ee/6831203/soojustorustiku-remont-toob-tallinnas-veekatkestusi	Postimees	Soojustorustiku remont toob Tallinnas veekatkestusi	VESI; TALLINN, EESTI, 21JAN09. Tallinna Vesi; vesi; kraanikauss; kraan; vee hind. th/Foto TOOMAS HUIK/POSTIMEES FOTO: Toomas Huik / PM/SCANPIX BALTICS Utilitas parandab neljapäeval kella 14-st kuni hiljemalt kella 22-ni soojustorustikku Tallinnas Tammsaare ja Vilde tee vahelisel alal ja see toob kaasa veekatkesusi. Antud perioodil esineb kütte ja sooja tarbevee varustuse katkestus Tammsaare tee 79 – 101 paaritute numbritega hoonetes, Vilde tee 52A, 52,B, 54, 62, 64, 72 hoones ja Sõpruse puiestee majades number 208 ja 214. Läbiviidavate parandustöödega liikluspiiranguid ei kaasne. Utilitas on antud soojusvarustuse katkestusest teavitanud hoonete haldajaid. Katkestusega seotud täpsemaid aadresse saab vaadata Utilitase veebilehel https://www.utilitas.ee/soojuskatkestused-tallinn/ või küsida Tallinna linna infotelefonilt 1345. Utilitas vabandab klientide ees ebamugavuste pärast. 	Postimees	BNS	0	0
20. november 2019, 23:00	https://kultuur.postimees.ee/6831061/belglaste-huumorivaesed-seiklused	Postimees	Belglaste huumorivaesed seiklused	Belgia kuningas Tito kunagises suveresidentsis. FOTO: Filmikaader Peter Brosensi ja Jessica Woodworthi «Paljasjalgne keiser» toob tagasi nende kolme aasta eest samuti PÖFFil käinud «Belglaste kuninga». Nagu selgub, ei osutunud eelmises filmis läbi häda Istanbulist teele asunud monarhile (Peter Van den Begin) tolle linateose õnnelikku lõppu pakkunud Balkan sugugi pääsemispunktiks. Uue filmi hakatuseks pääseb kuningas Sarajevos napilt ertshertsog Franz Ferdinandi saatuse jagamisest. Eelmisel korral teekonda keerukamaks muutnud päikesetormi enam pole, kuid nüüd takistab reisimist kuninga tervis. Belgia riik on jätkuvalt lagunenud ja kipub juba murendama ELi. Kahjuks pole aga filmi tegijad sel korral leidnud kuninga seiklustele samaväärset inspiratsiooniallikat nagu eelmises osas. Toona mängiti paljuski absurdsetele detailidele, mis meenutasid 2010. aasta aprillis Islandi vulkaani Eyjafjallajökulli purskest tekkinud tuhakriisi ja muuseas ka president Toomas Hendrik Ilvese delegatsiooni ootamatut maismaaretke Türgist Eestisse. 	Kultuur	Evelyn Kaldoja	0	0
20. november 2019, 22:53	https://www.postimees.ee/6831195/vta-asejuht-listeeriaskandaal-toi-ministeeriumi-varjatud-surve	Postimees	VTA asejuht: listeeriaskandaal tõi ministeeriumi varjatud surve	Olev Kalda FOTO: Martin Altraja Seoses listeeriaskandaaliga on veterinaar- ja toiduamet (VTA) saanud viimasel ajal tunda maaeluministeeriumi poolse varjatud survet, tõdes VTA peadirektori asetäitja Olev Kalda. VTA asejuht rääkis «Esimeses stuudios», et ametkonnale on ministeeriumist laekunud mitmeid küsimusi, millele on ka pädevuse piires vastatud. «Seal on näha ka mingit varjatud küsimust või huvi, kas me oleme ettevõtet kohelnud ebavõrselt teistega ja kas me oleme meetmetes olnud karmimad, kui see oleks olnud põhjendatud,» rääkis Kalda. Saatekülalise sõnul on ta maaeluminister Mart Järvikuga kohtunud küll vaid põgusalt, kuid minister on vajaliku info igal juhul kätte saanud. Kas praeguses olukorras tasub üldse kala süüa? Kalda märkis, et tema ostab poest kala ja on söönud ka listeeriaskandaali keskmesse sattunud M.V.Wooli kalatooteid. 	Postimees	Postimees	1	8
20. november 2019, 22:50	https://sport.postimees.ee/6831193/eesti-voitlusspordiass-karmi-vastasseisu-eel-selline-lahing-pealtvaatajatele-meeldib	Postimees	Eesti võitlusspordiäss karmi vastasseisu eel: selline lahing pealtvaatajatele meeldib! Number One juba laupäeval	FOTO: Number One Fight Show 23. novembril Tondiraba jäähallis 23. novembril ehk juba eeloleval laupäeval toimub Tondiraba jäähallis Eesti suurim võitlusspordiüritus Number One Fight Show, kus peamatšis astub ringi taaskord tõeline publikumagnet Maxim Vorovski. Vorovski, kelle näol on tegemist hetke parima Eesti võitlussportlasega, läheb sel korral vastamisi Khalev Ghezaliga – varasema Aafrika meistriga, kes karjääri jooksul võitnud 64 matšist tervelt 54. «Selline vastane motiveerib mind väga,» tunnistab Vorovski, kes on pidanud pea kaks korda vähem matše (37 matši, 31 võitu), mõned päevad enne mehega kohtumist. «Mulle meeldib, et ta on väga kogenud – selliseid vastaseid ma endale soovingi».   Vorovski ja Ghezali puhul on tegemist väga sarnaste mõõtmete ja võitlusstiiliga sportlastega. «Temast pole just palju materjali, aga niipalju, kui olen näinud on Ghezal füüsiliselt väga võimekas. Äärmiselt agressiivse ja aktiivse stiiliga, mis sarnaneb minuga. See tähendab, et pealtvaatajate jaoks tõotab tulla väga põnev kohtumine.» Vorovski ettevalmistus matšiks on taaskord olnud tipptasemel. Mees naasis mõni aeg tagasi Hollandist, kus sai treenida koos maailmameistri Nieky Holzkeniga. Ning praegu täiustatakse vormi just matšipäevaks. Number One on Vorovskile aastate jooksul toonud erinevaid vastaseid, kelle tase on alati olnud kõrgeim, mida Eestis nähtud. Nii näiteks nokauteeris Vorovski poolteist aastat tagasi Tondiraba jäähallis kahekordse maailmaliiga võitja Ertugrul Bayraki – mehe, kes üsna pea võitleb maailmameisritiitlile.   Kuigi 27-aastane Ghezal on Vorovskist rohkem matše pidanud, on Eesti võitleja vastasest neli aastat vanem. 18-aastaselt profiteed alustanud ning võitluskogemusi nii taekwondo, karate, poksi, taipoksi kui ka K-1 treeningsaalidest saanud mees tunneb aga hoopis, et tema aeg on alles kätte jõudmas. «Tunnen, et alles hakkan jõudma oma arengu tippu. Olen kiirem ja tugevam kui kunagi varem.» Ghezali näeb Vorovski esmalt ära 22. novembril ehk reedel Hilton Tallinn Parki hotellis kell 17, kus toimub võistluste ametlik kaalumine. Sinna tasub kohale minna ka fännidel, sest lisaks Vorovskile astuvad kaalule kõik teised üritusega seotud võitlejad, nende hulgas Edvin Kibus, kes kohtub Maikel Asturiga, Uku Jürjendal, Aleksandr Biba, Jan Beljajev ja paljud teised. 	Sport	Postimees	0	7
20. november 2019, 22:46	https://maailm.postimees.ee/6831194/trump-tagandamise-noiajaht-peab-kohe-loppema	Postimees	Trump: tagandamise nõiajaht peab kohe lõppema	USA president Donald Trump. FOTO: Joshua LOTT/AFP/Scanpix Baltics USA president Donald Trump nõudis kolmapäeval, pärast ühe oma tippdiplomaadi tunnistusi, tagandamisjuurdluse viivitamatut lõpetamist, nimetades kongressi sellekohaseid kuulamisi taas nõiajahiks. «See Nõiajaht peab lõppema praegu. Nii halb meie riigile,» kirjutas Trump Twitteris pärast seda, kui Ühendriikide suursaadik Euroopa Liidus ütles seadusandjaile, et järgis Trumpi korraldusi, taotledes Ukrainalt quid pro quo ehk teenet teene vastu kokkulepet. ....”I WANT NOTHING! I WANT NOTHING! I WANT NO QUID PRO QUO! TELL PRESIDENT ZELENSKY TO DO THE RIGHT THING!” Later, Ambassador Sondland said that I told him, “Good, go tell the truth!” This Witch Hunt must end NOW. So bad for our Country! Trump, kes on juurdlust küll korduvalt rünnanud, andis varem sel nädalal märku, et on valmis esitama juurdlusele kirjaliku tunnistuse. Sondlandi hinnangul survestas Trump Ukrainat alustama uurimist oma demokraadist rivaali Joe Bideni suhtes. «Me täitsime presidendi käske,» ütles Sondland esindajatekoja luurekomiteele. Trump sundis USA diplomaate tegema koostööd oma ihuadvokaadi Rudy Giulianiga, lisas saadik. «Me ei tahtnud härra Giulianiga koostööd teha. Lihtsalt öeldes, me mängisime sellega, mis meile kätte jagati,» sõnas Sondland. 	Maailm	BNS	2	21
20. november 2019, 22:26	https://lemmik.postimees.ee/6829713/paevakapp-kollaste-silmadega-ookullkass-bati-on-paide-loksu-langenud	Postimees	Päevakäpp: kollaste silmadega öökullkass Bäti on paide lõksu langenud	Bäti FOTO: MTÜ Kasside Turvakodu Oooo, kaunis neiu mustas kasukas — kes see küll selline on? See on ju kassipoeg Bäti, kes hoiukodus suletutikaerajaani ja mänguhiirepolkat tantsib! Bäti saabus tillukese kassitirtsuna Kasside Turvakodu hoole alla ning nüüd ootab hoiukodus päris oma kodu. Esialgu tagasihoidlik Bäti on turvakodu rütmikate mängude saatel kiiresti paituste võlujõudu tundma saanud ning tema leiab, et kui kord juba paituste lõksu on langetud, siis tagasiteed ei ole. Lisaks paisessioonidele, suletutikaerajaanile ja mänguhiirepolkale armastab Bäti ka kujundmagamist harrastada. Hoiupere on juba mõelnud võimaluse peale Bäti abil erinevaid mõõte võtta — kui Bäti end inimese külje alla pikaks viskab, siis võiks teda lausa joonlauana kasutada. Bäti on hoiukodus väga kenasti tagasihoidlikust tänavakassipojast pailembeseks kodukassiks saanud. Bäti hoiukodu on kassitirtsu hoolega uueks koduks ette valmistanud ning nüüd ootavadki nad põnevusega, mida tulevik toob. Kes küll saab olema Bäti inimene, kes talle päris oma kodu kingiks? Kui sina soovid Bätile päris oma kodu kinkida, siis kirjuta talle aadressile info@kassideturvakodu.ee! 	Lemmik	lemmik.postimees.ee	0	2
20. november 2019, 22:25	https://sport.postimees.ee/6831186/eesti-parim-piljardimangija-saavutas-balti-liigas-hooaja-uldvoidu	Postimees	Eesti parim piljardimängija saavutas Balti liigas hooaja üldvõidu	Denis Grabe. FOTO: Rolandas Vaizgela Eesti parim piljardimängija Denis Grabe saavutas Leedus Kaunases peetud Balti liiga hooaja finaalturniiril esimese koha, kui alistas finaalis 10:3 leedulase Pijus Labutise. Balti liiga finaaletapile pääses läbi nelja kvalifikatsiooniturniiri 32 Baltikumi paremat piljardisportlast. Grabe võitis kõik kuus vastast ja saavutas oodatult esikoha. Kolmandale kohale tulid Valgevene esindajad Vladislav Tsirikov ja Vladislav Šopik. «Loodame, et Eesti piljardisport areneb õiges suunas. Seda näitab ka asjaolu, et kui Leedu piljardisportlasi pääses finaaletapile vaid kaks, siis Eesti piljardisportlasi pääses 32 parema hulka lausa 15,» ütles pärast turniiri alaliidu esindaja Kristjan Kuusik. «Grabe võistlusvorm ja suurepärased saavutused viimastel rahvusvahelistel suurturniiridel andsid lootust, et ta ei eksi ka Balti liiga finaaletapil. Tore, et mees ei vääratanud ja sai teenitud võidu,» lisas Kuusik Samal ajal toimusid finaaletapid ka naiste, seenioride ja juunioride (U15) arvestuses. Naiste arvestuses pälvis kolmanda koha Eesti esindaja Aleksandra Sinilnikova. Kaksikvõidu võtsid venelannad, kui esikoha saavutas Viktoria Gurova ja teiseks tuli Olga Mitrofanova. Seenioride arvestuses sai viienda koha Janno Piilbaum. Juunioride arvestuses saavutas teise koha Sander Kont ning kolmandaks tuli Karl Gnadeberg. 	Sport	Postimees Sport	0	20
20. november 2019, 22:15	https://tartu.postimees.ee/6831183/foto-osa-annelinnast-mattus-pimedusse	Postimees	Foto: osa Annelinnast mattus pimedusse	Elektrikatkestus Annelinnas. FOTO: Lugeja foto Kolmapäeva õhtul pärast kella üheksat kadus elekter mitmes Annelinna kortermajas. Pimedusse mattus ka Anne tänaval asuv Maxima kauplus. Kohalik elanik andis teada, et elektrita jäid neli viiekorruselist ja kaks üheksakorruselist kortermaja Anne tänaval ja Kalda teel. Pilkane pimedus valitses ka Anne tänava ja Sõpruse puiestee ristmikul, kus ei töötanud ei foorid ega tänavavalgustus. Anne tänava ja Sõpruse puiestee ristmik. FOTO: Lugeja foto Elektrikatkestus kestis umbes tund aega. 	Tartu Postimees	Tartu Postimees	1	158
20. november 2019, 22:13	https://www.postimees.ee/6831184/juri-luik-kaitseministrite-kohtumisel-euroopa-julgeoleku-nurgakivi-on-nato	Postimees	Jüri Luik kaitseministrite kohtumisel: Euroopa julgeoleku nurgakivi on NATO	Jüri Luik Põhjala ja Balti riikide kaitseministrite kohtumisel. FOTO: Erakogu Kaitseminister Jüri Luik osales eile ja täna Stockholmis Põhjala ja Balti kaitseministrite ning Põhjala Grupi kaitseministrite kohtumisel, kus peamised aruteluteemad olid Põhja-Euroopa julgeoleku ees seisvad väljakutsed, transatlantiline koostöö, sõjaline mobiilsus ning arengud Arktikas. «Praeguses julgeolekuolukorras on tähtis, et oleme ühtsed Põhjala-Balti regionaalsetes kaitsealastes ettevõtmistes ja edendame vastastikku kasulikku sõjalist koostööd,» ütles Luik. Kuna Eesti juhib käesoleval aastal Balti kaitsekoostööd, tutvustas Luik kolleegidele selle viimaseid arenguid, muuhulgas arenguid Balti õhuseires ning tihenevat koostööd võimearenduses. Rootsi kaitseminister Hultqvist andis omakorda kolleegidele ülevaate Põhjala riikide kaitsekoostöö hetkeseisust. Jüri Luik Põhjala ja Balti riikide kaitseministrite kohtumisel. FOTO: Erakogu Põhjala Grupi kaitseministrite kohtumisel osalenud NATO Euroopa liitlasvägede ülemjuhataja (SACEUR) kindral Tod D. Wolters tunnustas grupi liikmeid initsiatiivikuse ja konstruktiivsuse eest julgeolekusse panustamisel. «Kindral Woltersiga arutasime, kuivõrd oluline on sõjalise valmisoleku tagamisel liitlaste kohalolek Balti regioonis ja NATO õppuste roll kaitsetegevuse tõhustamisel. Eriti see, et meie õppuseid viidaks läbi võimalikult realistlikult,» lisas Luik. Kaitseminister tõdes, et NATO ja Atlandi-ülene side on ja jääb Eesti ning Euroopa julgeoleku nurgakiviks. Jüri Luik Põhjala ja Balti riikide kaitseministrite kohtumisel. FOTO: Erakogu «Meie aruteludes oli tähelepanu all ka Venemaa sõjaline tegevus Kaug-Põhjas, kuna Arktikaga seotud geopoliitilised arengud võivad mõjutada julgeolekuolukorda kogu Põhja-Euroopas ja laiemalt,» sõnas Jüri Luik. Lisaks osalesid ministrid hübriidohtude lauaõppuses, mille viis läbi Põhjala Grupi eesistuja Rootsi. Põhjala Gruppi kuuluvad lisaks viiele Põhjala riigile ja kolmele Balti riigile veel Suurbritannia, Saksamaa, Poola ja Holland. 	Postimees	Postimees	3	7
20. november 2019, 21:56	https://majandus24.postimees.ee/6831177/prantsuse-meediafirmad-kaebasid-google-i-konkurentsiametisse	Postimees	Prantsuse meediafirmad kaebasid Google'i konkurentsiametisse	Prantsuse meediaorganisatsioonid esitasid kolmapäeval riigi konkurentsiametile kaebuse USA tehnoloogiafirma Google vastu, sest Google keeldub neile maksmast nende sisu näitamise eest. FOTO: ALY SONG/REUTERS/Scanpix Baltics Prantsuse meediaorganisatsioonid esitasid kolmapäeval riigi konkurentsiametile kaebuse USA tehnoloogiafirma Google vastu, sest Google keeldub neile maksmast nende sisu näitamise eest. Kaebuse esitasid meediaühendus APIG, mis koondab kümneid Prantsuse väljaandeid, ajakirjatoimetajate ametiühing ja uudisteagentuur AFP. Prantsusmaa ratifitseeris sel aastal esimese ELi riigina bloki autoriõigusedirektiivi, millega tagatakse meediaväljaannetele kompensatsioon, kui nende sisu veebis näidatakse. Direktiiv lõi autoriõigusega kaasnevad õigused, mis kaitseb firmade toodangut, kui nende sisu kasutatakse veebilehtedes, otsingumootorites ja sotsiaalmeediaplatvormides. Kaebuse esitajad väidavad, et Google eirab direktiivi. Google ütleb, et näitab otsingutulemustes artikleid, pilte ja videosid ainult siis, kui meediafirmad lubavad neid kasutada tasuta. Juhul kui nad keelduvad seda tasuta näitamast, kuvatakse otsingutulemustes ainult pealkirja ja linki. See tähendaks väljaannete jaoks aga tõenäoliselt nähtavuse ja reklaamitulu vähenemist. Google pakub meediale sisuliselt valikut, kuidas see surra soovib, «kas koolerasse või katku», ütles APIG-i president Jean-Michel Baylet. Meediafirmade sõnul kasutab Google ära oma otsingumootori monopoolset seisundit. Google on meediafirmade kaebused tagasi lükanud, kuid lubas teha konkurentsiametiga koostööd. «Google aitab internetikasutajatel leida uudiseid mitmest allikast ja tulemused sõltuvad alati vastavusest, mitte ärilepetest,» teatas USA tehnoloogiahiid AFP-le oktoobris. 	Majandus	BNS	0	0
20. november 2019, 21:53	https://kodustiil.postimees.ee/6830871/ara-maga-maha-15-sajandil-kerkinud-moisakompleks-ootab-roelas-uut-omanikku	Postimees	Ära maga maha! 15. sajandil kerkinud mõisakompleks ootab Roelas uut omanikku	FOTO: KV.EE Roelas pakutakse müügiks 1453. aastal kerkinud mõisakompleksi. Praeguse kuju on Roela mõis saanud 19. sajandil. Mõisal pole muinsuskaitset, mis on Eestis sellise hoone kohta üpris harukordne nähtus. Mõisa uus omanik saab seega kõik täpselt enda äranägemise järgi kujundada. FOTO: KV.EE Pika ajalooga mõisakompleks vajab hädasti kuldseid töökäsi, mis sellele eluvaimu taas sisse puhuksid. 1500-ruutmeetriselt kinnistult leiab peahoone, kõrvalhoone ning kaks abihoonet. Siin on ka looduskaitse alla kuuluv park, mille tammed ja pärnad on enam kui sajand vanad. FOTO: KV.EE Uuri põneva pakkumise kohta kinnisvaraportaalist KV.EE veidi lisaks. 	Kodustiil	Kodustiil.ee	0	137
20. november 2019, 21:45	https://sport.postimees.ee/6831176/kalmer-musting-vahetas-julgelt-ja-palju-kae-said-valgeks-11-valjakumangijat	Postimees	Kalmer Musting vahetas julgelt ja palju – käe said valgeks 11 väljakumängijat	Serviti peatreener Kalmer Musting. FOTO: Arvo Meeks / Lõuna-Eesti Postimees Eesti meeste käsipalli meistriliigas jätkus kuues voor. Seni punktita Aruküla/Audentes kohtus kodusaalis liider Põlva Servitiga ja kaotas 25:36 (13:17). Serviti tõusis võiduga kümne punkti peale ning taastas ainuliidri positsiooni. HC Tallinnal on kaheksa ning neljapäeval Viljandi HCd võõrustaval HC Kehral kuus punkti. Tiitlikaitsja Serviti andis puhkust kogenud palluritele, Arukülla ei sõitnud Eston Varusk, Kristjan Muuga ja Anatoli Tšezlov. Kogemust oli puudu kodumeeskonnalgi, sest kaasa ei teinud Mihkel Vaher ja Andre Sild, nagu ka tiimi põhipommitaja Rauno Kopli. Küll naasis pärast pikka vigastuspausi rivvi Eesti noortekoondislasest joonemängija Markus Kask. Tabeliseisust hoolimata algas kohtumine vägagi võrdselt. Söödu- ja visketäpsusest jäi vajaka mõlemal, kuid võõrustajad said Timo Raukase väravatest mitmel korral juhtima. Esmakordselt sai üks meeskond suurema kui üheväravalise edu alles 14. minutil, mil Raiko Rudissaar viis Serviti 6:4 juhtima. Tänavuse hooaja avavoorus sama vastast koguni 22 väravaga võitnud Serviti tundus peagi eest libisevat, kui Henri Sillaste ja Sander Sarapuu täpsete visete järel tuli 9:5. Arukülalased jätkasid hea võitlusvaimu ja kiire mänguga ning 24. minutil vähendas Karl Magnus Rebane kaotusseisu minimaalseks, 11:10. Külalised tegid siiski tugevama lõpu ning koos sireeniga tabanud Tõnis Kase seadis vaheajaks tabloole numbrid 17:13. Teist poolaega alustas Serviti tunduvalt agressiivsema kaitsetegevusega ja Aruküla rünnak jooksis kinni. Esmalt kasvatasid edu Henri Hiiend ning kogu kohtumise hästi kiirrünnakuid realiseerinud Sarapuu. Kümne minutiga tegi Serviti 8:1 vahespurdi ja Hiiendi värava järel juhiti juba 25:14. Kahekohalise numbriga kirjutatava vaheni jõudes mäng võrdsustus mingiks ajaks, heade tõrjetega aitasid oma tiimi Siim Normak ja Jürgen Lepasson. Serviti peatreener Kalmer Musting vahetas julgelt ja palju, lõpuks said käe valgeks 11 väljakumängijat. Markel Veiko ja Carl-Eric Uibo viisid põlvalased 52. minutil korraks juba 13 väravaga juhtima, ent Aruküla võitles lõpuni ja kaotas 25:36. Sarapuu tabas võitjate kasuks üheksa, Arturs Meikšans viis ja Alfred Timmo neli korda. Kaotajatest viskas Hardi Raukas viis ning Rebane, Aleksander Kesküla ja Timo Raukas neli väravat. 	Sport	Postimees Sport	0	6
20. november 2019, 21:35	https://sport.postimees.ee/6831171/parnu-vorkpallimeeskond-sai-latis-kohustusliku-voidu	Postimees	Pärnu võrkpallimeeskond sai Lätis kohustusliku võidu	Pärnu võrkpallimeeskond. FOTO: Margus Ansu Pärnu võrkpallimeeskond alistas Credit24 meistriliiga mängudenädala avakohtumises võõral väljakul 3:0 (25:21, 25:22, 25:18) Limbaži meeskonna. Pärnu resultatiivseimana tõi Andrei Gvozdjov 13 punkti (+9), 12 punkti (+9) lisas Eder Levi Kock ja 11 silma (+5) Taavet Leppik. Pärnu vastuvõtt oli 79 protsenti, rünnakuid lahendati 48-protsendiliselt, blokipunkte saadi üheksa (viis sulustamist läks Gvozdjovi arvele) ja servil löödi viis ässa (eksiti 12 pallingul), kirjutab Volley.ee. Limbaži resultatiivseim oli Kristaps Smits 12 punktiga (-1). Limbaži vastuvõtt oli 60 protsenti, rünnak 37 protsenti, blokiga saadi kaheksa ja serviga neli punkti (servivigu tehti üheksa). Pärnu jätkab liigatabelis viiendal kohal, punkte on üheksa mänguga kogutud 15. Limbaži asub kolme punktiga viimasel ehk üheksandal kohal. Vaata tabeliseisu. Nädala ülejäänud kohtumised toimuvad laupäeval ja pühapäeval. Pühapäevane kohtumine Tartu Bigbanki ja Saaremaa vahel on nähtav Kanal 12 ja Postimehe vahendusel. 	Sport	Postimees Sport	0	0
20. november 2019, 21:31	https://majandus24.postimees.ee/6831170/patarei-merekindluse-ostab-urmas-soorumaa	Postimees	Patarei merekindluse ostab Urmas Sõõrumaa	Sõõrumaa ja Patarei vangla. FOTO: Erakogu Tallinna Patarei merekindluse avalikule enampakkumisele ainsa pakkumuse teinud firma kuulub suurettevõtja Urmas Sõõrumaale. Enampakkumise alghind oli 4,5 miljonit eurot. Müüki oli pandud kolm merekindluse kinnistut: Kalaranna 28, Kalaranna 30 ja Vesilennuki 4. Urmas Sõõrumaa ei soovinud tehingu maksumust nimetada, kuid ütles, et see on alghinnast pisut kõrgem. «Ma arvan, et pole palju neid, kes suudaksid Patareist midagi teha,» arvas Sõõrumaa. Ühtlasi viitas ettevõtja oma kogemusele, mille ta sai Rottermanni kvartali renoveerimisest. Sõõrumaa arvates peaks Patarei merekindlusest saama multifunktsionaalne keskkond, kus on võimalik elada, töötada ja ka meelt lahutada. Renoveeritud merekindlus võiks tema hinnangul valmida viie aasta pärast. 	Majandus	Sven Randlaid	12	91
20. november 2019, 21:22	https://sport.postimees.ee/6831146/galerii-kalev-cramo-sai-lisaajal-eesti-lati-liigas-hooaja-teise-kaotuse	Postimees	Galerii: Kalev/Cramo sai lisaajal Eesti-Läti liigas hooaja teise kaotuse	Valitsev Eesti korvpallimeister Kalev/Cramo sai Eesti-Läti liigas hooaja teise kaotuse, tunnistades koduses Kalevi spordihallis lisaajal Ogre 95:92 paremust. Suurema osa mängust kaotusseisus olnud Kalev/Cramo pääses neljandal veerandajal 15:0 spurdi toel kuue punktiga juhtima. Külalised püsisid mängus ja olid 19 sekundit enne normaalaja lõppu kolmepunktilises kaotusseisus. Ogre mängija Rinalds Sirsninš tabas ülikeerulise kaugviske ja järgmisel rünnakul ei suutnud võõrustajad skoorida. Ees ootas lisaaeg, kus domineeris Ogre, kes saavutas kolmepunktilise võidu. Tõusude ja mõõnadega kulgenud mängus kerkis üleplatsimeheks Kyle Vinales, kelle arvele kogunes 27 punkti, kuid Kalev/Cramo tagamängija paistis otsustavatel hetkedel silma ka rumalustega, mis panid peatreener Roberts Štelmahersi käsi laiutama. Kahekohalise punktisummani jõudsid ka Kristjan Kitsing (21), Armands Škele (13) ja Janari Jõesaar (12). Ogre parimad punktitoojad olid Renars Magone (20), Karlis Apistis (17), Sirsninš (13) ja Kristaps Dargias (12). Kui Kalev/Cramo sai seitsme võidu kõrvale hooaja teise kaotuse ning jagab tiitlikaitsja Ventspilsiga kolmandat ja neljandat kohta, siis täiseduga jätkav Ogre on saavutanud kümme võitu. Teises samal ajal toimunud mängus kaotas Tallinna Kalev/TLÜ kodusaalis Jurmalale 74:81. Tallinna Kalevi parimad skooritegijad olid Michael Balogun (19) ja Martynas Mazeika (16). Jurmala punktid jagunesid ühtlasemalt ja resultatiivseimaks kerkis 16 silma kogunud Ervin Jonats. Tallinna Kalev sai ühe võidu kõrvale hooaja kaheksanda kaotuse, Jurmala püsib nelja võidu ja nelja kaotusega play-off’i kursil. 	Sport	Kris Ilves	0	2
20. november 2019, 21:19	https://www.postimees.ee/6831163/moskva-eesti-retoorika-territoriaalnouete-asjus-suhteid-ei-paranda	Postimees	Moskva: Eesti retoorika territoriaalnõuete asjus suhteid ei paranda	Pildil on Venemaa välisministeeriumi kommunikatsiooniosakonna direktor Maria Zahharova. FOTO: Artyom Geodakyan / Artyom Geodakyan/TASS Eesti retoorika Venemaale esitatud territoriaalnõuete asjus kahepoolsetele suhetele kasuks ei tule ning Moskva neid nõudeid ei aruta, teatas Vene välisministeerium. Eesti välisminister Urmas Reinsalu ütles hiljuti, et Eesti ei peaks loobuma Tartu rahuleppe põhimõtetest Venemaaga piirileppe sõlmimise nimel. Eesti parlamendi spiiker Henn Põlluaas lisas, et Tartu rahuleppe tunnustamata jätmine tähendaks sisuliselt Eesti vabariigi tunnustamata jätmist. Tema sõnul on Venemaa hõivanud umbes viis protsenti Tartu rahu järgsest Eesti alast ja nõuab seda tagasi. Vene välisministeeriumi pressiesindaja Maria Zahharova ütles ministeeriumi kodulehel avalduste kohta: «Sedasorti retoorika ei aita kaasa meie suhete positiivse päevakorra loomisele ega kahepoolsete piirilepete ratifitseerimise protsessi edendamisele.» Vastuseks Põlluaasa territoriaalnõudmise teatele lisas Zahharova: «Me oleme mitmel korral juba öelnud, et see küsimus on igaveseks suletud ning me ei taha seda arutada. Tartu rahulepe on osa ajaloost.» «Kahetseme, et Eesti juhtkond, selle asemel et mõelda Venemaaga suhete parandamisele, jätkab veelgi provokatiivsemate ja absurdsemate avalduste tegemist,» lisas ta. 	Postimees	Interfax / BNS	2	0
20. november 2019, 21:17	https://lemmik.postimees.ee/6829611/hea-teada-kuidas-joulupuu-kassikindlaks-muuta	Postimees	Hea teada: kuidas jõulupuu kassikindlaks muuta	Mõni kass ei suuda parimagi tahtmise juures käppasid jõulupuust eemal hoida FOTO: Shutterstock Pühad on lähenemas ja mõni entusiastlikum jõulusõber toob juba praegu kuuse tuppa. Jõulupuu ülespanekul tuleb aga arvestada pere neljajalgsete liikmetega, et nende pühad samuti rõõmsalt ja ohutult mööduksid. Kui sul on kass, kes kuuse vastu suuremat huvi ei tunne, oled õnnega koos. Nii mõnigi kiisuomanik on pühade eel ahastuses, sest väike kodukiskja on valmis kõik ulatuses olevad jõuluehted põrandale kiskuma ja ei pea paljuks ka kuuse otsa ronida. Kõik see võib päädida korraliku kaosega ja lemmikule isegi viga teha. Seetõttu jälgi neid nõuandeid, et võimalikke õnnetusi vältida. Kaalu kunstkuuse soetamist Paljudele on kuuselõhn jõulupühade lahutamatuks osaks, kuid päriskuusk on ligitõmbavam ka lemmikloomadele. Kuuseokkad ei ole teadupärast tömbid ning võivad loomale haiget teha. Kui kass neid alla neelab, võib see tema tervisele põntsu panna. Kui sa siiski päriskuuske kasutad, tee kindlaks, et kiisu ei pääse veenõu kallale — jõulupuudeks kasvatatud kuuski pritsitakse tihtipeale kemikaalidega, mis puult vette imbuvad ja selle joomise ohtlikuks teevad. Tee kindlaks, et puu seisab stabiilselt Kuusejala soetamisel tuleb arvestada sellega, kui suur kuusk on plaanis koju tuua. Kuusk ei tohi õõtsuda ning ideaalis tuleks see ankurdada ka seina või lae külge. See aitab tagada, et puu püsib püsti ka siis, kui su kiisu selle otsa ronida otsustab. Kuusepuu võiks olla igast küljest ümbritsetud vaba ruumiga — kui läheduses on kapid-riiulid või toolid, saab kass neid hüppelaudadena kasutada, et kõrgemal asuvate ehete järele minna. Kui võimalik, pane kuuse jaoks valitud toa uks ööseks kinni, et sel ajal energilisem kass pahandust ei teeks. Kaunista targalt Kuuseeheteks vali sellised, mis kukkudes kergelt ei purune. Kuusekard tuleb igal juhul kassi käpaulatusest väljas hoida või karpi jätta — säravat karda on huvitav närida, kuid selle allaneelamine võib loomale saatuslikuks saada. Samuti tuleks vältida kunstlund, sest organismi sattudes on see mürgine. Kuusetulede rippuvad juhtmed on sama ligitõmbavad kui rippuvad ehted ja ka need tuleks peitu panna. 	Lemmik	Kelli Põlendik	0	2
20. november 2019, 21:04	https://majandus24.postimees.ee/6831161/marjamaal-toodetud-jouluehted-kaunistavad-londonit-ja-macaud	Postimees	Märjamaal toodetud jõuluehted kaunistavad Londonit ja Macaud	Jõulukaunistuse näidis Adam BD kataloogist. Sarnased pallid peaksid tulema ka Viljandisse, kuid siia paigaldatavatest dekoratsioonidest saavad inimesed soovi korral läbi jalutada. FOTO: Adam Bd Tootekataloog Märjamaa tehases valmivad ehted, mis kaunistavad enne pühi Macaud, Londonit ja Peterburi. Adam BD arendusjuht Martin Makarevitš ütles ERRile, et klassikaline lumehelves on suur hitt, mis sobib kogu maailma, ning ideede valik on sadu lehekülgi pikk, lisaks on viimase aja suurim trend valged kuusepuud. «On läbivad asjad, mis jäävad. Kõige klassikalisem kuusevanik jääb ilmselt alati,» arutles Makarevitš. Valged kuused kaunistavad sel aastal Londoni südalinna ja linnavalitsust ning valgeid puid on saadetud ka ookeani taha Ameerikasse, lisaks kaunistavad Märjamaa tehases toodetud ehted Helsingi Vantaa lennujaama ning omavalitsusi Soomes, Rootsis, Eestis, Lätis ja Leedus. Makarevitš ütles, et tegelikult toodetakse Märjamaal jõuluehteid aasta ringi ning paar töist nädalat on veel ees: «Tempot tõstame septembris ja praegu on nii, et kui esimeseks advendiks tahetakse kõike üles saada, siis praegu, novembri keskel on väga palju tööd tehtud.» 	Majandus	Postimees	0	1441
20. november 2019, 20:59	https://www.postimees.ee/6831155/valitsuse-istungi-paevakorras-lemetti-vabastamise-punkti-ei-ole	Postimees	Valitsuse istungi päevakorras Lemetti vabastamise punkti ei ole	Maaeluministeeriumi kantsler Illar Lemetti FOTO: Elmo Riig Valitsuse eeloleva neljapäevase istungi päevakorras ei ole maaeluministeeriumi kantsleri Illar Lemetti teenistusest vabastamise punkti, kuigi skandaalide keskmesse sattunud maaeluminister Mat Järvik on tema lahkumist nõudnud. Järvik tegi juba 10. novembri õhtul valitsusele ettepaneku vabasta teenistusest maaeluministeeriumi kantsler Illar Lemetti, tuues põhjuseks koostöö mittelaabumise. Samas ei arutanud valitsus Järviku nõudmist oma 14. novembri istungil ning samuti pole teemat päevakorras ka selle nädala neljapäevase istungi eel. Ühtlasi pole valitsuse istungi päevakorras Järviku algatust maaeluministeeriumi põhimääruse muutmiseks, mis jätaks tööta ka asekantsler Toomas Kevvai. 	Postimees	BNS	0	1
20. november 2019, 20:44	https://kodustiil.postimees.ee/6830378/udujutt-kallihinnalised-puhastusvahendid-valmistasid-teadlastele-pettumuse	Postimees	Udujutt! Kallihinnalised puhastusvahendid valmistasid teadlastele pettumuse	Puhastusvahendid ei ole pooltki nii tõhusad, kui võinuks arvata. FOTO: Shutterstock Selgub, et kallihinnaliste puhastusvahendite osas on koduomanikele vaid kärbseid pähe aetud. Kaupluste letid ja riiulid on lookas erinevatest puhastusvahenditest ning -vedelikest, milles sisalduvad ained ja ühendid ei pruugi tavainimesele suurt midagi öelda. Austraalias läbi viidud uuring tõi ilmselt päevavalgele nii mõnegi koduomaniku halvima õudusunenäo. Ligi pool müüdavatest puhastusvahenditest on nimelt oma tõhususelt võrdelised tavalise kraaniveega. Põrandapesuks mõeldud vahendid valmistasid teadlaste sõnul kõige suurema pettumuse. «Ligi 50 protsenti meie analüüsitud vahenditest ei olnud tavalisest veest sugugi parema toimega,» rääkis uuringu eestvedaja Ashley Iredale väljaandele Guardian Australia. Lisaks leiti uuringu käigus, et erinevate tööpindade ja tubade tarbeks mõeldud puhastusvahendid toimivad igas toas, nii köögis kui vannitoas, võrdväärsel tasemel. 	Kodustiil	Kodustiil.ee	0	3
20. november 2019, 20:34	https://lemmik.postimees.ee/6830597/eestit-vaisab-sel-nadalavahetusel-maailmastaarist-koerasportane	Postimees	Eestit väisab sel nädalavahetusel maailmastaarist koerasportane	Foto on illustratiivne. FOTO: Shutterstock Sel laupäeval, 23. novembril, saab Tallinnas Tähesaju PetCity lemmikloomakaupluses kohtuda kolme koeraspordimaailma superstaariga. Kohale tulevad kodumaised tipud Ain Reppo ja Marta Miil ning 25-kordne maailma- ja 15-kordne Euroopa meister Lena Boysen Hillestad Norrast. Koerasportlased räägivad erinevatest koeraspordialadest, koera ettevalmistamisest ja treeningkavast ning lemmiklooma psühholoogiast. Lisaks sellele saavad huvilised teada, kuidas vastavalt enda meelistegevusele õige varustus välja valida, olgu siis sinu alaks linnas jalutamine, maal matkamine, canicross, bike- või skijoring, agility või näiteks maastikujooksud. Sündmus on tasuta, kuid kohtade arv on piiratud, mistõttu eelregistreerumine on nõutud. Registreerumiseks saada kiri PetCity Facebooki postkasti. AJAKAVA JA KÜLALISED Kell 12 – Ain Reppo Ain Reppo on üks kogenumaid nelja- ja enama koeraga võistlejatest Eestis. Kahtlemata on tegemist Eesti veospordi pioneeriga. Ain on kohal selleks, et rääkida enda kogemustest rajal ning nõustada kõiki huvilisi. Kell 12.30–14.30 – Lena Boysen Hillestad (NB! Ingliskeelne loeng) Lena on maailmas tunnustatud sportlane, kelle käe all on treeninud ka teised maailmatipud. Tegemist on 25-kordse maailma- ning 15-kordse Euroopa meistriga pulkas, neljakoeraveos ning dryland-tõukerattas. Lena räägib kõigile huvilistele sellest, kuidas treenida kutsikat maast madalast tubliks spordikoeraks, kuidas lemmikloomaga stressirohketes olukordades toime tulla. Kell 16 – Marta Miil Marta on Eesti agility täielik liider. Noor, kuid väga sihikindel tütarlaps on Eesti agility meister, samuti saavutas ta sel aastal agility maailmameistrivõistlustel hõbemedali. Marta tutvustab agility arengut Eestis, räägib spordiala põhitõdedest, annab nõu kõikidele agility-huvilistele ja loomulikult jagab agility maailmameistrivõistluste muljeid. 	Lemmik	Kelli Põlendik	0	0
20. november 2019, 20:30	https://kinoportaal.postimees.ee/6823762/hittsari-kanal-2s-algab-bordellielust-rapases-londonis-raakiva-langenud-naised-teine-hooaeg	Postimees	Hittsari Kanal 2s: Algab bordellielust räpases Londonis rääkiva «Langenud naised» teine hooaeg	Täna õhtul kell 22.30 saab Kanal 2s stardi ajaloolise lõbumajadest ja nende asukatest kõneleva draamasarja «Langenud naised» (Harlots) uus hooaeg. 1763. aasta Londonis, maailma ühes suurimas patupesas, teenib iga viies naine elatist prostitutsiooniga. Pea igal tänaval leidub bordelle ja neid pidavad maadamid peavad omavahel halastamatuid lahinguid. Seriaali teise hooaja alguses saabub linna uus karm kohtunik, kes vahistab Lydia Quigley ning Margaret ja Nancy otsivad palavikuliselt tunnistajaid Lydia vastu. Kas see on lõpuks nende võimalus panna Lydia Quigley oma kuritegude eest maksma? Kõik plaanid ja sepitsused kukuvad aga kokku, kui Margaret saab jõhkra hoiatuse. 	Kinoportaal	Apollo Kinoportaal	0	0
20. november 2019, 20:25	https://sport.postimees.ee/6831135/ogier-kritiseeris-citroeni-kommunikatsioon-pole-alati-citroeni-tugevaim-kulg-olnud	Postimees	Ogier kritiseeris Citroëni: kommunikatsioon pole alati Citroëni tugevaim külg olnud	Sebastien Ogier. FOTO: LEHTIKUVA/REUTERS Kuuekordne autoralli maailmameister Sebastien Ogier andis väljaandele Autosport intervjuu, kus põhjendas Citroënist lahkumise tagamaid. Prantsusmaa autotootja teatas, et taandub MM-sarjast just seepärast, et Ogier otsustas meeskonnast lahkuda. Ogier kommenteeris Citroëni pressiteadet niimoodi: «Võib-olla pole kommunikatsioon alati Citroëni tugevaim külg olnud…» 35-aastane prantslane jätkas nüüdseks endise tööandja kritiseerimist: «Kui nad väidavad, et teisi sõitjaid pole praegu saadaval, siis tunnen, et see on minu kolleegide suhtes lugupidamatu.» Autosport küsis kogenud prantslaselt, miks ta siiski otsustas Citroënist lahkuda. Ogier vastas: «Peamine põhjus, mis mind seda otsust tegema ajendas, oli auto arendamine ja kiiruse puudumine. Juba tänavusel hooajal saime aru, et olime auto arendamisel konkurentidest maas. Ma arvan, et kõik, kes selle autoga sõitsid, tundsid samamoodi.» Vaatamata kõigele ei kahetse Ogier Citroëniga liitumist. Ogier alustas kunagi just Citroënis profikarjääri. «Olin meeskonnaga liitudes teadlik, et tuleb keeruline hooaeg ja ma ei kartnud seda väljakutset. Kuigi hooaeg ebaõnnestus, siis ma ei kahetse seda otsust. » Kõigi eelduste kohaselt siirdub Ogier järgmiseks hooajaks Toyotasse, kuid prantslane ei soovinud neid jutte kommenteerida. Väidetavalt teatab Toyota esmaspäeval, et järgmisel hooajal sõidavad meeskonnas Ogier, waleslane Elfyn Evans ja soomlane Kalle Rovanpera. 	Sport	Postimees Sport	0	21
20. november 2019, 20:22	https://tervis.postimees.ee/6830720/viis-hammaste-hooldamisega-seotud-muuti	Postimees	Viis hammaste hooldamisega seotud müüti	Hambaarstid selgitavad, kuidas õigesti hammaste eest hoolt kanda. FOTO: Shutterstock November on hammaste tervise kuu ja sel puhul kogusid Kliinik 32 hambaarstid kokku kõige levinumad suuhooldusega seotud valeuskumused, mis tegelikult ei vasta tõele. Hambaarstide soovituse järgi toimides on sinu hambad edaspidi paremini hoitud. 1. Müüt: hambaid tuleb pesta kohe pärast sööki Tegelikult soovitavad hambaarstid kohe pärast sööki hambaid mitte pesta, sest 30 minutit pärast söömist on hambaemail pehmem ja emailivigastuste suhtes tundlikum. Kui hommikuti on kiire, tuleks hambaid pesta hoopis pärast ärkamist, sest ärkamise ja kodust lahkumise vahele peab mahtuma nii hommikusöök kui ka hambapesu. 2. Müüt: Pärast hammaste pesu tuleb suud veega loputada Hambaarstide soovitus on tegelikult seda mitte teha, sest fluoriidiioonid soodustavad kaltsiumi liikumist hambavaabale, mis tugevdavad hambaid ehk hambapasta hammastel toimib pikemaajaliselt. Hambapasta toimimist hammastel võib võrrelda käte kreemitamisega, sest peale kaitsvat kreemi ei hakka keegi ju käsi pesema. 3. Müüt: nätsud ja hambapasta teevad hambad valgemaks Valgendavad nätsud on valdavalt reklaamitrikk ja ei anna lubatud tulemust. Olemas on valgendavad hambapastad, kuid need on abrasiivsed ja pikemal kasutamisel võivad kulutada ja kahjustada hambaemaili. Näts on hea pärast sööki happerünnaku neutraliseerimiseks ning sobiv hambapasta tasub valida ikka hammaste puhastamise eesmärgil. Hambaid valgendama tasub minna hambaarsti juurde, pealegi tohib valgendada ainult terveid, ilma aukudeta hambaid. 4. Müüt: hambapastas sisalduv fluor on mürgine Fluoriidiioonid hambapasta osana soodustavad kaltsiumi liikumist hambavaabale, mis tugevdavad hambavaapa. Hambaarstide hinnangul on hammastele isegi kahjulikum, kui fluori hambapastas ei ole. Näiteks ei kasutata fluori ökopastades, mis enamasti on tehtud savi baasil, kuid saviosakesed on abrasiivsed ja pikemal ökohambapasta kasutamisel võib tekkida hambavaabale mehaanilisi kahjustusi. Seetõttu vali hammaste pesemiseks fluori sisaldav hambapasta, selle aine kogus on väike ning ei kujuta ohtu tervisele. 5. Müüt: hambaarsti tuleb külastada siis, kui hammas hakkab valutama Tegelikult tuleb hambaarsti külastada vähemalt kord aastas ning vajadusel suuhügienisti kaks korda aastas, et ennetada suuremaid hambamuresid. Hambavalu on küll hambaprobleemidest kõige tuntavam, kuid see on vaid üks väiksem osa kogu suu probleemidest. November on Eestis hammaste tervise kuu. Üheteistkümnendat korda toimuva teavituskuu eesmärk on suurendada Eesti inimeste teadlikkust ja vastutustunnet enda ja oma pereliikmete hammaste eest. Teavituskuud veavad Kliinik 32 ja Eesti Tervishoiu Muuseum. Lisainfo: hammastetervisekuu.ee #hambakius #hambakiusuvabakuu 	Tervis	PM Tervis	0	0
20. november 2019, 20:15	https://sobranna.postimees.ee/6830677/kodujuust-kfc-ja-liiter-jaatist-road-mida-surmamoistetud-endale-viimaseks-eineks-tellisid	Postimees	Kodujuust, KFC ja liiter jäätist: road, mida surmamõistetud endale viimaseks eineks tellisid	FOTO: Postimees Mida sina sööksid oma viimaseks õhtusöögiks, kui sa teaksid, et see jääb sul viimaseks? Enamikul meist ei ole võimalik viimast söömaaega detailideni planeerida. Lawrence Russell Breweril näiteks aga oli see võimalus. Texase osariigi vang Brewer mõisteti süüdi 1988. aastal James Byrd Jr mõrva eest. Ta nõudis oma 2011. aasta hukkamiseks tõelise piduroa: kolmekordne peekonijuustuburger, kaks kanasteiki sibulakastmega, kolm fajitat, juustuomlett, praetud okra, pool kilo BBQ-liha, pool pätsi saia, tops jäätist, kolm kalja, pähklivõikreem purustatud pähklitega. Brewer ei söönud kõigest sellest ühtki ampsu, kirjutab Insider. Küll aga õnnestus tal selle trikiga saavutada traditsiooni lõppemine – Texase surmamõistetud vangid ei saa enam ise oma viimast einet valida. Teistes osariikides praktika küll jätkub, kuid paika on nüüd pandud hinna- ja muud piirangud. Enne seda aga oli võimalik surmamõistetutel nautida viimase roana mida iganes neil kujutlusvõime pähe tõi. 	Sõbranna	Dagmar Lamp	0	34
20. november 2019, 20:13	https://maailm.postimees.ee/6831129/seksiskandaali-tommatud-prints-andrew-utleb-lahti-kuninglikest-kohustustest	Postimees	Seksiskandaali tõmmatud prints Andrew ütleb lahti kuninglikest kohustustest Täiendatud kell 20.45	Prints Andrew ja nooruke Virginia Roberts 2001. aastal. FOTO: /Supplied by Capital Pictures Yorki hertsog prints Andrew loobub seoses Jeffrey Epsteini ümber puhkenud seksiskandaaliga kuninglikest kohustustest. Prints Andrew sõnul on tema seostamine Epsteiniga põhjustanud Briti kuninglikus perekonnas «tõsise häire». Hertsog küsis Inglismaa kuningannalt, kas ta saaks tagasi astuda avalikest kohustustest ning kuninganna oli talle andnud selleks loa. «Tema (Jeffrey Epstein - toim.) enesetapp on jätnud palju vastamata küsimusi, eriti tema ohvrite jaoks, ja tunnen sügavat kaastunnet kõigile, keda see on mõjutanud ja soovib mingisugust selgust.» «Ma võin ainult loota, et aja jooksul suudavad nad oma elu uuesti üles ehitada.» Ta ütles, et on valmis vajaduse korral aitama igat asjakohast õiguskaitseorganit nende uurimises. 59-aastane Andrew on troonipärimisjärjekorras kaheksas. Suhted tänavu augustis New Yorgi vanglas end üles poonud Epsteiniga on printsile kriitikat toonud aastaid. Vahi all ootas Epstein kohtuprotsessi, kus teda muuseas süüdistati alaealiste kupeldamises, mõnel ohvril vanust vaid 14 aastat. 2008. aastal võttis Epstein omaks alla 18-aastaselt tüdrukult seksi ostmise ja istus selle eest 13 kuud vanglas. Andrew hoidis temaga sidet ka pärast seda. 	Maailm	BBC/PM	0	3
20. november 2019, 20:05	https://majandus24.postimees.ee/6831124/turvavoode-tootja-norma-palkab-200-uut-tootajat	Postimees	Turvavööde tootja Norma palkab 200 uut töötajat	Norma tehas. FOTO: Sander Ilvest Autode turvavöösid tootev Norma laiendab Tallinnas tootmist ja palkab paarsada uut töötajat ning ettevõtte praegune laienemisfaas kestab tuleva aasta lõpuni. Uute inimeste värbamise kõrval panustab Norma ka tehnoloogiale, uusi hooneid küll püsti ei panda, aga tootmist korraldatakse järk-järgult ümber, vahendas «Aktuaalne kaamera». Tootmismahust annab ülevaate keelte arv. See on turvavöö detail, mis on igal autojuhil näppude vahel, ning Norma valmistab 50 miljonit keelt aastas. Iga keele juurde kuulub kümneid tootmisprotsesse, mis peavad olema maailmatasemel. Norma tehas. Norma arendusdirektor. FOTO: Sander Ilvest «Turvavööd on tooted, millel on väga kõrged kvaliteedinõuded ja päästavad autos elusid. Uued tehnoloogiad ei jõua nii kiiresti Hiina,» rääkis Norma arendusdirektor Sander Annus. «Kui vaadata tehnilisi komponente, siis kõige keerukamaid, kõige vastutusrikkamaid, mis päästavad elusid, näiteks keeled – ma julgeks öelda, et umbes 30 protsenti Euroopa turust,» ütles Annus. 	Majandus	Postimees	0	45
20. november 2019, 19:58	https://sport.postimees.ee/6831119/oliver-venno-oli-meeskonna-resultatiivseim-aga-istanbuli-galatasaray-sai-hooaja-esimese-kaotuse	Postimees	Oliver Venno oli meeskonna resultatiivseim, aga Istanbuli Galatasaray sai hooaja esimese kaotuse	Istanbuli Galatasaray võrkpallimeeskond. FOTO: Galatasaray Voleybol / Facebook Oliver Venno koduklubi Istanbuli Galatasaray sai Türgi võrkpalli meistriliigas esimese kaotuse, jäädes võõrsil kolmegeimilises mängus alla Ziraat Bankasile. Galatasaray raiskas Ziraat Bankasi koduväljakul Ankaras peetud kohtumise esimeses geimis suisa kolm geimipalli ja kaotas 31:33. Teises ja kolmandas geimis olid väljakuperemeeste edunumbrid 25:18. Galatasaray nurgaründaja Venno arvele kogunes 19 punkti (rünnakuprotsent 55), üleplatsimeheks kerkis aga Ziraat Bankasi kuubalasest nurgaründaja Yadrian Escobar Silva 20 silmaga. Kuue võidu kõrvale hooaja esimese kaotuse saanud Galatasaray jagab linnarivaal Fenerbahce ja Ziraat Bankasiga esimest kuni kolmandat kohta. Eesti nurgaründaja Andrus Raadiku koduklubi Arhavi asub ühe võidu ja viie kaotusega 12 meeskonna konkurentsis 11. kohal. 	Sport	Kris Ilves	0	6
20. november 2019, 19:51	https://sobranna.postimees.ee/6830766/tana-ohtul-loppeb-merkuuri-retrograad-mida-toob-see-just-sulle	Postimees	Täna õhtul lõppeb Merkuuri retrograad! Mida toob see just sulle?	FOTO: Shutterstock Paljud astroloogiahuvilised pelgavad Merkuuri retrograadi. See ei tähenda küll maailma lõppu, kuid kuna Merkuuri näol on tegemist mõttetegevust ning kommunikatsiooni mõjutava planeediga, siis toob retrograad kaasa probleeme just nendes olulistes valdkondades. Hea uudis on see, et täna õhtul kell 21.12 saab retrograad lõpuks läbi. Loe edasi, et saada teada, kuidas erinevad tähemärgid end seetõttu tunnevad. Paljud astroloogiahuvilised pelgavad Merkuuri retrograadi. See ei tähenda küll maailma lõppu, kuid kuna Merkuuri näol on tegemist mõttetegevust ning kommunikatsiooni mõjutava planeediga, siis toob retrograad kaasa probleeme just nendes olulistes valdkondades. Hea uudis on see, et täna õhtul kell 21.12 saab retrograad lõpuks läbi. Loe edasi, et saada teada, kuidas erinevad tähemärgid end seetõttu tunnevad. 	Sõbranna	Triin Sepp	0	0
20. november 2019, 19:50	https://maailm.postimees.ee/6831109/kiiev-donbassis-on-paeva-jooksul-haavata-saanud-kuus-ukraina-sodurit	Postimees	Kiiev: Donbassis on päeva jooksul haavata saanud kuus Ukraina sõdurit	Ukraina sõdurid õppustel. FOTO: GLEB GARANICH / REUTERS / Scanpix Ukraina idaosas Donbassis on kolmapäeva jooksul saanud separatistide mürsurünnakutes haavata kuus Ukraina sõjaväelast, teatas Kiiev. Mässulised on alates keskööst rikkunud relvarahu kolm korda, ütles ühendjõudude operatsiooni staap. «Vaenlane tulistas meie üksuste positsioone lahingumasinatest, erinevate relvasüsteemide granaadiheitjatest ja suurekaliibrilistest tulirelvadest,» lisas staap. 	Maailm	Interfax/BNS/PM	1	0
20. november 2019, 19:50	https://www.postimees.ee/6831108/reinsalu-brusselis-nato-peab-kasvatama-oma-sojalist-suutlikkust-et-heidutada-agressoreid	Postimees	Reinsalu Brüsselis: NATO peab kasvatama oma sõjalist suutlikkust, et heidutada agressoreid	Urmas Reinsalu ja Jens Stoltenberg. FOTO: NATO/Frederic Garrido-Ramirez Tänasel NATO välisministrite kohtumisel Brüsselis kinnitas välisminister Urmas Reinsalu, et allianss on suutnud viimaste aastatega panustada kaitsekuludesse rohkem kui iial varem, kuid kollektiivkaitse tagamiseks ja moodsate ohtude tõrjumiseks tuleb NATO-l mitte piirduda saavutatuga, vaid tõsta ambitsiooni. «NATO on jätkuvalt tähtsaim nurgakivi Eesti, Põhja-Ameerika ja Euroopa julgeolekule. NATO liidrite kohtumisel Londonis on oluline anda selge sõnum liitlaste pühendumisest artikkel viiele,» sõnas välisminister Reinsalu ja lisas, et Eesti peab eriti oluliseks NATO tegevusi kaitse- ja heidutushoiaku edasisel arendamisel. Reinsalu sõnul on tervitatav liitlaste otsustavus liikuda edasi õiglase koormajagamisega. «Muidugi peavad liitlased enda võetud lubadused ellu viima, president Trumpi positiivne surve on tegelikult pannud asjad õiges suunas liikuma. Kulutused kaitsele on pikaajaline investeering, mitte koorem,» ütles ta. 2019. aastal on Eesti planeeritud kaitsekuluks 2,11 protsenti. Kohtumise teises osas, mis kestab täna hilisõhtuni, arutatavad NATO välisministrid Venemaa-suunalist poliitikat, relvastuskontrolli meetmeid ja Hiina esiletõusu. «NATO peab olema globaalsest olukorrast teadlik, aga organisatsiooni fookus peab jääma Euro-Atlandi alale,» lausus minister. Tema sõnul näitab NATO läbiv toetus Gruusiale ja Ukrainale vastukaaluna Venemaa agressioonile alliansi meelekindlust ja pühendumust väärtustel põhinevale rahvusvahelisele korrale. Seejuures mainis ta hea näitena NATO riikide Põhja-Atlandi Nõukogu alaliste esindajate hiljutisi visiite mõlemasse partnerriiki. 	Postimees	Postimees	2	34
20. november 2019, 19:36	https://lemmik.postimees.ee/6829736/turvakaamera-video-karu-murdis-oo-varjus-autosse-sisse	Postimees	Turvakaamera video: karu murdis öö varjus autosse sisse	Mesikäpp otsustas Subaruga lähemalt tutvust teha FOTO: Caters News Agency/Caters News Agency / Scanpix Ajal, mil Adam Armstrong oma California osariigis asuvas kodus magusat und magas, hiilis tema hoovi baribal, kes mehe autot lähemalt uudistada soovis. Karuoti toimetamised jäädvustas sissesõiduteele suunatud turvakaamera. Veidi pärast kella üht öösel ilmus hoovi suur karu, kes suurema vaevata masina tagaukse avas ja sisse ronis. Armstrongi sõnul oli metsaott masinas umbes kaks minutit, kuid sõiduki sisustust ta mingil moel ei rikkunud ning küllap puges ta autosse lihtsalt vaatama, kas seal leidub söögipoolist. 	Lemmik	lemmik.postimees.ee	1	96
20. november 2019, 19:23	https://kodustiil.postimees.ee/6830668/tark-opib-teiste-vigadest-10-remonditood-mida-koduomanikud-reeglina-koige-enam-kahetsevad	Postimees	Tark õpib teiste vigadest: 10 remonditööd, mida koduomanikud reeglina kõige enam kahetsevad	10 remonditööd, millega koduomanikud kipuvad kõige enam jänni jääma. FOTO: Shutterstock Veebilehe ImproveNet avaldatud uuringust selgub, et koguni 63 protsenti koduomanikest kahetseb iseseisvalt ette võetud remonditöid. Kogenematus ning oskuste puudumine võivad remonditöödele kriipsu peale tõmmata. On asju ja toiminguid, mille sepitsemine tulekski lihtsalt asjatundjate kätesse usaldada, et suuremat pettumust vältida. 2000 inimese seas läbiviidud uuringu järgi on koguni 33 protsenti koduomanikest pidanud omavolilise remondi järel asjatundja majja kutsuma. See aga koormab rahakotti ning inimese närvikava. Kuna tark õpib teiste vigadest, tasub enne järgmist uuenduskuuri heita pilk kõige ebaõnnestumatele remonditöödele, millega koduomanikud on pidanud silmitsi seisma: 	Kodustiil	Kodustiil.ee	0	3
20. november 2019, 19:23	https://ilmajaam.postimees.ee/6831032/lahipaevad-pakuvad-kohati-kuni-seitset-miinuskraadi	Postimees	Lähipäevad pakuvad kohati kuni seitset miinuskraadi	Hommikune härmatis Harjumaal FOTO: Erik Prozes Lähipäevadel läheb ilm senisega võrreldes jahedamaks ning öösiti võib õhutemperatuur langeda kohati kuni seitsme miinuskraadini, prognoosib ilmateenistus. Reede öösel on pilves selgimistega olulise sajuta ilm. Vastu hommikut pilvisus hõreneb Ida-Eestis. Puhub kagutuul 4-8, puhanguti 12 m/s, Lääne-Eestis 7-12, rannikualadel puhanguti kuni 17 m/s. Õhutemperatuur on vahemikus 0 kuni -5 kraadi, Lääne-Eestis 0 kuni +3 kraadi. Päeval on vahelduva pilvisusega ilm, Lääne-Eestis on pilvisem ja kohati võib veidi sadada. Puhub kagutuul 4-8, puhanguti 12 m/s, Lääne-Eestis 7-12, rannikualadel puhanguti kuni 17 m/s. Õhutemperatuur on vahemikus -3 kuni +2 kraadi. Laupäeva öösel on vahelduva pilvisusega olulise sajuta ilm. Puhub kagutuul 4-9, rannikul puhanguti 14 m/s. Õhutemperatuur on vahemikus -2 kuni -7, Lääne-Eestis -2 kuni +3 kraadi. Päeval on vahelduva pilvisusega olulise sajuta ilm. Puhub kagutuul 4-9, rannikul puhanguti kuni 14 m/s, pärastlõunal nõrgeneb. Õhutemperatuur on vahemikus -3 kuni +2 kraadi. Pühapäeva öösel on vähese ja vahelduva pilvisusega olulise sajuta ilm. Puhub kagu- ja lõunatuul 2-8 m/s. Õhutemperatuur vahemikus -2 kuni -7 kraadi, saarte rannikul võib tulla kuni +2 kraadi. Päeval on muutliku pilvisusega ilm. Kohati sajab vähest lund ja lörtsi. Puhub kagu- ja lõunatuul 2-8 m/s. Õhutemperatuur on vahemikus -2 kuni +2 kraadi. 	Ilmajaam	BNS	0	48
20. november 2019, 19:22	https://sport.postimees.ee/6831051/soome-voib-jalgpalli-em-finaalturniiril-sattuda-surmagruppi	Postimees	Soome võib jalgpalli EM-finaalturniiril sattuda surmagruppi	Soome jalgpallikoondise ründaja Teemu Pukki. FOTO: Kalle Parkkinen/Newspix24/SIPA/Kalle Parkkinen/Newspix24/SIPA Euroopa jalgpalliliit (UEFA) avalikustas 2020. aasta EM-finaalturniiri loosigrupid. Esimest korda suurele spordipeole pääsenud Soome koondis võib halva loosiõnne korral sattuda surmagruppi. 30. novembril Rumeenias Bukarestis toimuval loosimisel selgub neli kuueliikmelist alagruppi. Soome kuulub tugevuselt neljandasse loosigruppi, mis tähendab, et meie põhjanaabritel on arvestatav võimalus sattuda surmagruppi. Loosimisreeglite järgi saab Soome minna A- või B-gruppi. Potentsiaalne surmagrupp: Itaalia, Prantsusmaa, Portugal, Soome. B-grupp Soome osalusel oleks selline: Belgia, Venemaa, Taani, Soome. 1. loosigrupp: Belgia, Itaalia, Inglismaa, Saksamaa, Hispaania, Ukraina 2. loosigrupp: Prantsusmaa, Poola, Šveits, Horvaatia, Holland, Venemaa 3. loosigrupp: Portugal, Türgi, Taani, Austria, Rootsi, Tšehhi 4. loosigrupp: Wales, Soome, neli play-off’ist edasipääsejat Finaalturniirile pääsenud korraldajariigid (Taani, Inglismaa, Saksamaa, Itaalia, Holland, Venemaa, Hispaania) on asetuste järgi juba alagruppidesse paigutatud. Lisaks ei saa UEFA poolt sätestatud reegli pärast samas alagrupis mängida Venemaa ja Ukraina, mis tähendab, et ka esimese asetusega Belgia ja Ukraina on paigas. Praeguse seisuga näevad grupid välja sellised: A-grupp: Itaalia, X, X, Soome/Wales B-grupp: Belgia, Venemaa, Taani, Soome/Wales C-grupp: Ukraina, Holland, X, X (Rumeenia*) D-grupp: Inglismaa, X, X, X (Šotimaa*) E-grupp: Hispaania, X, X, X (Iirimaa*) F-grupp: Saksamaa, X, X, X (Ungari*) * Rumeenia, Šotimaa, Iirimaa ja Ungari paigutatakse nendesse gruppidesse juhul, kui nad pääsevad finaalturniirile läbi play-off’i, sest tegu on samuti korraldajariikidega. Nimelt toimuvad C-grupi matšid Amsterdamis ja Bukarestis, D-grupi mängud Londonis ja Glasgow’s, E-grupi kohtumised Bilbaos ja Dublinis ning F-grupi lahingud Münchenis ja Budapestis. Play-off-mängud toimuvad märtsis. 	Sport	Kris Ilves	0	14
20. november 2019, 19:20	https://tehnika.postimees.ee/6831081/jarele-proovitud-citybee-rendiautod	Postimees	Järele proovitud: Citybee rendiautod	FOTO: Hardi Keerutaja Punased mesimummud, mida ühtäkki kogu linn täis sai, püüdsid mu tähelepanu kohe. Ma olen ideaalne klient – autot ei oma, load on ja vahel tahaks sõita, kirjutab Hardi Keerutaja tehnoloogiaportaalist Digitark. Taksod on muidu mugavad aga vahel seal haiseb ja teinekord on juhid liiga äärmuslikud, kas siis oma sõidustiili, muusika või väljaütlemiste poolest. Lisaks tahaks vahel sõita linnast välja ja siis tagasi tulla. Nii seekord oligi, plaanisime sõbraga minna linnast välja drooni lennutama. Leidsin paarisaja meetri kauguselt enda asukohast, sügaval Mustamäel seismas Fiat 500, mis ongi Citybee põhiauto. Kaardi pealt lähimaid autosid tuvastades näeb, kas tegu on manuaal- või automaatkäigukastiga ja mitu minutit autoni kõnnib. Enda ümbruses märkasin vaid manuaale. FOTO: Hardi Keerutaja Kasutama hakkamine siiski nii kiiresti ei käinud, kui näiteks Bolti elektritõukside puhul. Kõigepealt tuleb lisaks rakenduse allalaadimisele teha foto juhiloast, sisestada pangakaardi ja veel mõned andmed ning jääda ootama ettevõtte-poolset kinnitust. Loe edasi Digitargast. Digitark.ee/SAADE räägib tehnoloogiast ja inimestest selle taga – vaata ja mõtle kaasa!   	Tehnika	Hardi Keerutaja	0	0
20. november 2019, 19:17	https://tartu.postimees.ee/6831079/tartu-ulikooli-erialad-pusivad-tipus	Postimees	Tartu ülikooli erialad püsivad tipus	Tartu Ülikool. FOTO: Margus Ansu Briti kõrgharidusajakiri Times Higher Education (THE) avaldas teisipäeval neli edetabelit, milles reastatakse maailma parimate ülikoolide bioteaduste, füüsikateaduste, psühholoogia ning arsti- ja terviseteaduste erialad. Tartu ülikool on oma kohta parandanud psühholoogia ja füüsikateaduste arvestuses ning jäänud samasse vahemikku arsti- ja terviseteadustes. Kõrget kohta hoiavad endiselt bioteadused. Tartu ülikooli psühholoogia eriala kerkis aastaga saja koha võrra, jõudes mullusest vahemikust 301–400 tänavu vahemikku 201–250. Edetabelis võrreldi 494 parimat ülikooli maailmas. 301.–400. kohale on 1054 maailma ülikooli seas tõusnud TÜ füüsikateadused – keemia, astronoomia, matemaatika ja statistika, füüsika ning teised eluta loodust uurivad loodus- ja täppisteaduste valdkonna erialad, mis jagasid eelmisel aastal 401.–500. kohta. Arsti- ja terviseteaduste erialasid võrreldi 775 ülikoolis ja Tartu ülikool paikneb vahemikus 301–400. Bioteadused on 821 parima ülikooli hulgas 176.–200. kohal. THE maailma ülikoolide üldpingereas paikneb Tartu ülikool 301–350 parima seas. 	Tartu Postimees	Tartu Postimees	0	30
20. november 2019, 19:11	https://tehnika.postimees.ee/6831074/microsoft-onedrive-personal-vault-erahoidla-sinu-privaatsetele-failidele	Postimees	Microsoft OneDrive Personal Vault – erahoidla sinu privaatsetele failidele	FOTO: iStock Hoida oma faile erinevates pilveteenustes on iga aastaga üha populaarsem. Tihti aga suhtub kasutaja liiga kergekäeliselt oma pilvekontole ligipääsu, tänu millele pole haruldased ka olukorrad, kus soovimatutel isikutel on ligipääs kolmanda isiku pilvekontol olevatele failidele, kirjutab Erki Oras tehnoloogiaportaalist Digitark. Iseenesest pole ju hullu, kui sinna on salvestatud vaid puhkusepildid või kogumik lemmikretsepte. Märksa ebameeldivam on aga situatsioon, kui seal asuvad delikaatse sisuga fotod või dokumendid. Nii moraalse kui materiaalse kahju hulk võib siis osutuda mõõtmatuks. Maailma üks populaarsemaid pilveteenuseid Microsoft OneDrive asus mõne nädala eest selliste ebameeldivust vältimiseks pakkuma uut erahoidla teenust. Nimelt on nüüdsest OneDrive’il asuvate kaustade seas uus kaust pealkirjaga Erahoidla. Erahoidlasse pääsemiseks ei piisa vaid OneDrive’i paroolist, vaid selle kasutamiseks tuleb see varustada eraldi parooliga, samuti sobib selle avamiseks sõrmejälg, näotuvastus või turvakood, mis saadetakse näiteks kasutaja telefonile SMS-ina. Erahoidlasse paigutatud failid ei jää mitte teie arvutisse, vaid liiguvad sealt eraldi asukohta, mis on Bitlockeriga enkrüpteeritud. Nii on neid võõrastel võimatu kätte saada, kui teie Windowsiga seade peaks sattuma nt kurjategijate kätte. Samuti on võimatu erahoidlas asuvaid faile teistega jagada. Nii ei jõua konfidentsiaalne info isegi kogemata võõraste silmade ette. Loe edasi Digitargast. Digitark.ee/SAADE räägib tehnoloogiast ja inimestest selle taga – vaata ja mõtle kaasa!   	Tehnika	Erki Oras	0	0
20. november 2019, 19:03	https://tehnika.postimees.ee/6831064/kuidas-androidiga-telefonil-akut-saasta	Postimees	Kuidas Androidiga telefonil akut säästa	FOTO: iStock Telefonide akud on läinud järjest paremaks, paraku on suurenenud ka nende energiakulu. Kui enam pole raske leida turult nutitelefoni, mis peaks vastu terve päeva või isegi kaks, siis mõnel päeval on vaja kasutada kõiki asju korraga ja aku võib ikkagi tühjaks saada või oled ununenud telefoni enne kodust väljatulekut laadida. Igasuguseid olukordi tuleb ette ja võib kindel olla, et alati pole ka akupanka kaasas, kirjutab Hardi Keerutaja tehnoloogiaportaalist Digitark. Lisaks vananevad telefonid hämmastava kiirusega. Aasta- või kahevanune võib olla juba tunduvalt nõrgema akuga. Sellises olukorras on mitu valikut. Üks on osta uus telefon. Teine lasta aku uue vastu vahetada. Kolmas võimalus on kasutada alljärgnevaid nõuandeid, mis aitavad samal akul kauem kesta. Kaks akut säästvat funktsiooni on “Kohanduv heledus” ja “Kohanduv aku”. Mängus on tehisintellekt, mis õpib ära, kuidas äppe ja ekraani kasutatakse ning seab need kasutusharjumustega vastavusse. Idee on anda äppidele ja ekraanile võimalus kasutada ainult niipalju akut, kui seda on vaja. Enamasti on need funktsioonid juba vaikimisi sisse lülitatud, kuid paha ei tee üle kontrollida. Loe edasi Digitargast. Digitark.ee/SAADE räägib tehnoloogiast ja inimestest selle taga – vaata ja mõtle kaasa!   	Tehnika	Hardi Keerutaja	0	1
20. november 2019, 18:58	https://www.postimees.ee/6831062/ratas-hollandis-jagame-samu-vaartusi-nii-elis-kui-natos	Postimees	Ratas Hollandis: jagame samu väärtusi nii ELis kui NATOs	Peaminister Jüri Ratas Hollandis. FOTO: Stenbocki maja Peaminister Jüri Ratas rääkis täna Hollandi peaministri Mark Ruttega kahepoolsest koostööst ning ühistest huvidest Euroopa Liidus ja NATOs. «Jagame oma hea liitlase Hollandiga ühiseid väärtusi, seda nii Euroopas kui ka Põhja-Atlandi piirkonnas,» kinnitas peaminister Ratas Ruttega kohtumise järel. Peaminister ütles, et kahe riigi ühised väärtused viivad ühiste huvideni ja seetõttu on Hollandil ja Eestil väga tihe koostöö nii kaitseküsimustes, majanduses kui ka digiteemadel. Ratas lisas, et Holland panustab tugevalt meie regiooni turvalisusesse. «Holland osaleb nii Balti õhuturbes kui ka NATO suurendatud kohaloleku missioonil Leedus,» ütles peaminister. «Oleme mõlemad seda meelt, et meie julgeoleku parim garantii on tugev Atlandi-ülene koostöö ning juba detsembri alguses Londonis toimuv NATO tippkohtumine peaks seda kinnitama.» Jüri Ratas ja Hollandi peaminister Mark Rutte. FOTO: Stenbocki maja Peaministrid rääkisid ka Ukraina olukorrast ning Ratas avaldas kohtumisel toetust Hollandi püüetele tuua kohtu alla 2014. aastal alla lastud lennu MH17 tragöödia eest vastutajad. Ratas ja Rutte puudutasid veel Euroopa Liidu eesmärki saada aastaks 2050 kliimaneutraalseks. «Oleme ühel nõul, et Euroopa Liidu tulevane eelarvekava peab kliimaeesmärke võimalikult palju toetama,» ütles Ratas. Ta selgitas, et Eestile on oluline, et ELi uus eelarveraamistik annaks riikidele piisavalt paindlikkust, aga avaks ka võimalusi minna üle kliimaneutraalsele majandusmudelile. Veel kohtus Jüri Ratas täna Hollandi ettevõtjatega, kellel on huvi Eesti turu vastu või kes siinsel turul juba tegutsevad. «Euroopa Liidu ja euroala riikidena ühendavad meid ühine turg, ühisraha ning kaubanduspoliitika,» mainis peaminister. Peaminister Jüri Ratas Hollandis. FOTO: Stenbocki maja «Holland on Eesti kaubanduspartnerite ja investorite hulgas olulisel kohal ja siinne huvi meie vastu on väga teretulnud. Ei maksa unustada, et meilgi on, mida pakkuda, oleme väike ja innovatiivne kiirelt kasvav majandus.» Õhtul kohtub peaminister Hollandis elavate eestlaste ja tudengitega. 	Postimees	Postimees	1	0
20. november 2019, 18:58	https://sport.postimees.ee/6831056/doktor-rahu-ilvese-kukkumisest-onnelik-onnetus	Postimees	Doktor Rahu Ilvese kukkumisest: õnnelik õnnetus	Dr Madis Rahu. FOTO: Ortopeedia Arstid Eesti parim suusakahevõistleja Kristjan Ilves kukkus nädalavahetusel peetud Norra meistrivõistlustel suusahüpet sooritades ja vigastas kaelapiirkonda, teda ravinud doktor Madis Rahu nimetas juhtunut õnnelikuks õnnetuseks. «See kuulub kergemate kaelavigastuste hulka. Diskid jäid terveks. Samas on tegemist lülisamba piirkonna vigastusega ja selle ravimisse tuleb suhtuda täie tõsidusega. See tuleb täielikult välja ravida, vastasel juhul on vigastuse kordumise oht. Kokkuvõttes saab aga öelda, et tegemist oli õnneliku õnnetusega,» ütles doktor Rahu Postimehele. Ta lisas: «Päris sajaprotsendiliselt ei saa pildi põhjal väita, kuid pigem on tegemist lülisamba sidemete venituse, mitte rebendiga. Kael peab nüüd kaks nädalat saama täielikku rahu. Kui pärast seda valu pole, võib hakata tegema kergemaid asju. Koormuste tõstmine oleneb paranemise kiirusest. Kuu aja pärast teeme uue uuringu, võib-olla on sidemed juba selleks ajaks terved. Pessimistlikuma prognoosi korral võib see aega võtta kuus kuni kaheksa nädalat.» 	Sport	Ville Arike	0	9
20. november 2019, 18:45	https://majandus24.postimees.ee/6830898/parem-hilja-kui-mitte-kunagi-eesti-pangad-saavad-tulevikus-hiigeltrahvid	Postimees	Parem hilja kui mitte kunagi: Eesti pangad saavad tulevikus hiigeltrahvid	Praegu saab pankadele teha vaid väikesi trahve. FOTO: Mike Espenhain/PantherMedia / Mike Espenhain Kui seni on Eesti panku ähvardanud trahvid kümnetes tuhandetes eurodes, siis tulevikus võivad need küündida kümnete miljoniteni. Nimelt, kolmapäeval läbis riigikogus esimese lugemise karistusseadustiku muutmise eelnõu, mille jõustumisel tekib võimalus määrata peamiselt finantssektori ja andmekaitse vallas toime pandud rikkumiste eest senisest oluliselt kõrgemaid rahatrahve. «Muudatus on väga tähtis just rahapesu vastases võitluses ja loob seadusandliku eelduse finantsvaldkonnas trahvide oluliseks tõstmiseks, kui näiteks krediidiasutus ei täida pangandussektoris kehtestatud nõudeid või ei kontrolli oma klientide tausta rahapesu tõkestamiseks,» ütles justiitsminister Raivo Aeg eelnõu riigikogule tutvustades. Rikkumise toimepanijale võib tulevikus määrata rahatrahvi kuni 20 miljonit eurot või kuni kolmekordse kasu ulatuses, mis teeniti väärteoga. Juriidilisele isikule on võimalik määrata trahvi ka kuni 15 protsenti tema käibest. Nõue kehtestada teatud sektorites väärtegude eest senisest kõrgemad rahatrahvi ülemmäärad tuleb Euroopa Liidu õigusest. Eelnõuga nähakse ette õiguslik raamistik selliste rahatrahvide kehtestamiseks. Konkreetsed väärteokoosseisud ja karistused pannakse paika eraldi eelnõuga. Samal ajal pikendatakse rahatrahvi vabatahtliku tasumise tähtaega 15 päevalt 45-le. «Trahvide tasumiseks peaks olema inimesel mõistlik tähtaeg. Praegu on see liiga lühike ja seetõttu ei pruugi palgapäev tähtaja sisse jääda. See omakorda tähendab, et trahvi võib olla raskem või isegi võimatu tähajaks tasuda ja trahv peab minema kohtutäituri kätte sundtäitmisele,» märkis Aeg. Samuti on eelnõuga kavas soosida senisest enam rahatrahvi ositi tasumise võimalust. See on ka praegu olemas, kuid kõik menetlusalused ei ole sellest teadlikud ja seetõttu ei osata sellele ka tähelepanu pöörata. Edaspidi peab asutus nagu näiteks politsei- ja piirvalveamet, finantsinspektsioon või andmekaitseinspektsioon inimest trahvi tegemisel sellest võimalusest teavitama. Lisaks tõstetakse eelnõu kohaselt juriidilisele isikule kuriteo eest ette nähtud rahalise karistuse ülemmäära 16 miljonilt eurolt 40 miljoni euroni. Loobutakse põhimõttest, et käibe põhjal arvutatud rahaline karistus ei tohi olla suurem seaduses fikseeritud ülemmäärast. Samu muudatusi kavandati riigikogu eelmise koosseisu ajal, kuid need langesid riigikogu koosseisu lõppemise tõttu menetlusest välja. Eelnõu jõustumise ajaks on kavandatud 2020. aasta 1. juuli. 	Majandus	BNS	0	4
20. november 2019, 18:35	https://maailm.postimees.ee/6831024/soome-koolid-tuhistavad-aseoigusombudsmani-suuniste-tottu-ekskursioone	Postimees	Soome koolid tühistavad aseõigusombudsmani suuniste tõttu ekskursioone	Suusamägi. Pilt on illustratiivne. FOTO: RAYMOND ROIG/AFP/Scanpix Soome aseõigusombudsmani hinnangul ei tohiks koolid korraldada väljasõite, kus ei saa osaleda kõik õpilased. Otsus mõjutab suurt osa Soome koole. Näiteks Lappenrannas asuva Kimpisen kooli õpilased on iga aasta saanud valida, kuidas nad veedavad kooli spordipäeva. Valdav osa õpilastest on jäänud koolis peetavale spordipäevale, kuid osa on läinud kooli poolt korraldatavale väljasõidule Tahko suusakeskusesse. «Aastas on umbes 150-170 õpilast läinud väljasõidule,» sõnas Kimpisen kooli abidirektor Santtu Peltomaa. Väljasõit suusakeskusesse maksab põhikooli õpilastele umbes 40-45 eurot, mis sisaldab transporti ja suusalifti piletit. Lisaks sellele tuleb oma raha eest rentida suusa- või lumelauavarustus. Raha väljasõidu jaoks on kogutud vanematelt. Sel aastal peab kool väljasõidu plaane aga muutma ning väljasõit suusakeskusesse võib jääda koguni ära. See on tingitud aseõigusombudsmani oktoobris avaldatud suunistest, mille alusel peab põhiharidus olema tasuta. Näiteks ei saa koolid küsida raha väljasõitude korraldamiseks, vaid raha peab selle jaoks tulema koolilt endalt. Soome õpetajate ametiühingul (Opetusalan ammatijärjestö – OAJ) ei ole täpseid andmeid sellest, kui palju tasulisi väljasõite või teemapäevi põhikoolides korraldatakse. OAJ koolitusjuhi Nina Lahtineni sõnul on sellised üritused tavapärased. «On lähtutud, et kui on olemas tasuta võimalus, ei ole tasulise väljasõidu pakkumine seadusevastane,» sõnas Lahtinen. Tema sõnul on väljasõidud rikastanud õppimiskeskkonda, kuna õpilased on pääsenud näiteks muuseumidesse ja teatritesse. «Sellised suunised toovad kindlasti muutusi. Loodetavasti ka nendes omavalitsustes, kus on kehvem majanduslik olukord, leitakse jätkuvalt lahendusi väljasõitude korraldamiseks,» ütles Lahtinen. Koolide juhtkonnad plaanivad üle vaadata väljasõitude ja ürituse korraldamise. «Me peame mingisuguse ajalisa võtma, kuna me ei saa tegutseda seadusevastaselt,» sõnas Peltomaa. Seitsmendas klassis käivad Tuuli Viuhko ja Aino-Elina Kitinoja ei ole kunagi käinud kooli poolt korraldataval väljasõidul suusakeskusesse. «See on päris ebavõrdne, kui kõigil ei ole võimalust selle eest maksta,» oli Kitinoja arvamusel. Viuhkot teeb ekskursioonide ärajäämine kurvaks, kuna ta oleks soovinud sel aastal väljasõidul osaleda. Aseõigusombudsmani otsus on abidirektor Santtu Peltomaa hinnangul kahjulik. Tema sõnul on see, et põhikooliõpe on tasuta, põhiseaduses ära mainitud ning kõigile selge. «Põhikooliseaduses on minu arust täpsustatud, et tasuta õpe puudutab õpimaterjale ja töövahendeid. Tegemist on üksikute ürituste ja päevadega, kus kool soovib pakkuda võimalust kogeda midagi sellist, mida muidu koos perega ei pääseks kogema.» Peltoneni sõnul oleks üks variant see, et kool maksaks mõnele õpilasele väljasõidu kinni. Lappenranna haridusjuht Anu Liljeström seda aga ei soovita, kuna see oleks samamoodi ebavõrdne. «On täiesti selge, et Kimpisen kooli poolt korraldatav väljasõit suusakeskusesse ei või aseõigusombudsmani suuniste põhjal jätkuda nii, et raha selle jaoks kogutaks õpilastelt.» Ainuke variant oleks Liljeströmi hinnangul see, et õpilased koguvad ise raha ning see antakse mingile teatud klassile. Liljeström ei oska õelda, kas muudes Lappenranna koolides oleks vanematelt nõutud raha kooli poolt korraldavate ürituste jaoks. Ta on saatnud koolidele e-kirjad, milles ta tuletab meelde, et põhiharidus on tasuta. «Tõenäoliselt on mingeid juhtumeid olnud, kuid ma ei oska õelda, kas need on takistanud mõnel õpilasel osalemast.» 	Maailm	YLE / PM	0	17
20. november 2019, 18:30	https://tehnika.postimees.ee/6831043/rotid-narisid-riigivorgu-kaabli-labi-rivist-valjas-olid-eesti-ee-portaal-ja-mitmed-muud-olulised-digiteenused	Postimees	Rotid närisid riigivõrgu kaabli läbi, rivist väljas olid Eesti.ee portaal ja mitmed muud olulised digiteenused Täiendatud kl 22.15	Rotid närisid elutähtsa kaabli läbi. FOTO: ria Seoses riigivõrgu optilise maa-aluse kaabli purunemisega Harjumaal oli täna õhtul osa Riigi Infosüsteemide Ameti (RIA) hallatavaid olulisi teenuseid rivist väljas. Ka praegu võib mõnede teenuste töös esineda tõrkeid. Täna kella 16.30 ajal sai RIA teada, et Harjumaal paikneva maa-aluse riigivõrgu kaabli töös on häired. Kohapeal selgus, et rotid olid kaablit tugevalt kahjustanud. Kahjustuse ulatuse tõttu alustati kohe kaabli parandustöödega, et vältida hilisemat suuremat kahju. Praeguse info järgi mõjutas purunenud kaabel eesti.ee portaali tööd ja Haigekassa teenuseid. Eesti Loto veebilehe külastamine oli kella 20 ajal veel häiritud. Parandustööde tõttu oli häiritud eesti.ee portaali töö. RIA ja haigekassa teenused, sh digiretseptide väljastamine, need taastusid kella 19.30 paiku. Riigivõrgu osakonna juht Kaido Plovits ütles, et tekkinud olukord on küll lubamatu, kuid taoliste juhtumite eest pole riigivõrk kahjuks täielikult kaitstud. «Kuna kaabel oli tugevalt kahjustatud, siis pidime asuma seda koheselt parandama, sest vastasel juhul oleks hilisem kahju palju suurem. Vabandame kõigi ebamugavuste pärast ja pingutame, et teenused täies ulatuses kiiresti taastada.» Riigivõrk loob järjest rohkem paralleelseid andmesideühendusi, et hoida ära sarnased katkestused. Plovits lisas, et tavaolukorras annab RIA erakorralistest hooldustöödest aegsasti teada, kuid tänane juhtum vajas kohest reageerimist. Kui katkestuse tõttu pole võimalik elutähtsaid ravimeid digiretseptiga osta, siis soovitab haigekassa pöörduda erakorralise meditsiini osakonda ehk EMOsse. Pikema katkestuse korral saab raviarst tööpäeval kirjutada välja ka paberretsepte. ID-kaardi ja mobiil-ID töös katkestusi ei olnud. RIA tegeleb probleemi lahendamisega ning annab esimesel võimalusel lisainfot. Kella 21.30 paiku lõpetati kaabli parandustöödega. 	Tehnika	Sven Randlaid	14	291
20. november 2019, 18:26	https://maailm.postimees.ee/6831042/nato-uuendab-miljardi-eest-oma-aeguvat-luurelennukite-awacs-parki	Postimees	NATO uuendab miljardi eest oma aeguvat luurelennukite AWACS parki	NATO luurelennuk AWACS. FOTO: LETA / SCANPIX. NATO kavatseb kulutada oma aegunud luurelennukite AWACS uuendamiseks miljard dollarit, teatas alliansi juht täna. Lennufirma Boeing toodetud AWACS liitus NATO missioonidega 1982. aastal ning lennukid kavatsetakse välja vahetada 2035. aastaks. NATO pole veel selgusele jõudnud, mille vastu AWACS-i lennukid välja vahetatakse. «Võin kinnitada, et allkirjastame lepingu AWACS-i eskadrilli uuendamiseks, moderniseerimiseks ühe miljardi dollari (väärtuses),» ütles NATO peasekretär Jens Stoltenberg välisministrite kohtumisel Brüsselis. «Uurime ka praegu, kuidas AWACS-i eskadrill välja vahetada pärast 2035. (aastat),» ütles ta. Kaugele nägevate radarite ja sensoritega varustatud 14 AWACS-i lennukit on ainus alliansile endale kuuluv sõjatehnika. Stoltenberg lisas, et NATO saab peatselt esimesed Global Hawk luuredroonid, mis annavad komandöridele lahinguväljast parema ülevaate. 	Maailm	AFP / BNS	0	0
20. november 2019, 18:10	https://maailm.postimees.ee/6831033/kreeka-uritab-lopetada-ulerahvastatuse-oma-pogenikelaagrites	Postimees	Kreeka üritab lõpetada ülerahvastatuse oma põgenikelaagrites	Osa põgenikelaagrist Kreeka Samose saarel. FOTO: Angelos Tzortzinis / AFP / Scanpix Kreeka paneb kinni kolm suuremat põgenikelaagrit Türgi vastas asuvatel Egeuse mere saartel, avab nende asemel väiksemad keskused ning viib 20 000 asüülitaotlejat mandrile, teatasid ametnikud täna. Ümberkorraldus on hädavajalik seoses rändetulvaga, mille tõttu ületab mõne saare migrantide arv põliselanike oma, ütles valitsuse migratsiooni erikoordinaator, endine armeekindral Alkiviadis Stefanis. «Praegu on prioriteet ülerahvastatuse likvideerimine,» sõnas ta. «Need sammud näitavad meie otsustavust leida lahendus migrantide-põgenike kriisile.» Valitsus tahab muuta piirid «õhukindlaks» ning palkab maapiirile Türgiga juurde 400 ja saartele 800 piirivalvurit, ütles Stefanis. Valitsuse teatel suletakse ülerahvastatud laagrid Lesbose, Chiose ja Samose saarel. Praegu on neis kokku üle 27 000 inimese, kes elavad kohutavates tingimustes. Laagrid mahutavad ametlikult 4500 inimest. Nende asemele rajatakse uued kinnipidamis-, ümberpaigutamis- ja väljasaatmiskeskused, mis mahutavad igaüks vähemalt 5000 inimest. Samadel põhimõtetel kujundatakse ümber ka väiksemad laagrid Kosi ja Lerose saarel. Kui seni on asüülitaotlejatel olnud voli laagrites vabalt sisse ja välja käia, siis edaspidi ei anta neile liikumisluba enne, kui nad on kas saanud pagulasstaatuse ja mandrile üle viidud, või tagasi lükatud ja Türki tagasi saadetud. Stefanis rõhutas, et uutes keskustes on asüülitaotlejate päralt arstipunktid, koolid ja pühakojad. Valitsus on lubanud paigutada 20 000 asüülitaotlejate 2020. aasta algul ümber mandrile. 15 000 jääb laagritesse ja 5000 paigutatakse hotellidesse, ütles Stafanis. Ametlikel andmetel on Kreeka saartel praegu üle 37 000 asüülitaotleja, iga päev tuleb mitusada juurde. Rahvusvahelise Migratsiooniorganisatsiooni sõnul on Mandri-Kreeka laagrites veel 22 000 inimest. Ka need laagrid tegutsevad võimete piiril. 	Maailm	AFP / BNS	0	0
20. november 2019, 18:06	https://sport.postimees.ee/6831027/valitsev-euroopa-meister-asub-juhendama-serbia-korvpallikoondist	Postimees	Valitsev Euroopa meister asub juhendama Serbia korvpallikoondist	Igor Kokoškov 2017. aastal. FOTO: Vid Ponikvar/Sportida/SIPA/Vid Ponikvar/Sportida/SIPA Tunamullu Sloveenia korvpallikoondise Euroopa meistriks tüürinud serblane Igor Kokoškov asub juhendama kodumaa rahvusmeeskonda. «Mul on au asuda Serbia korvpallikoondise peatreeneriks. Tean väga hästi, kui palju inimesed Serbias korvpalli armastavad ja rahvusmeeskonda toetavad. Lisaks olen teadlik, millised on koondise eesmärgid ja kui suured kohustused selle tööga kaasnevad,» rääkis uus peatreener Serbia korvpalliliidu pressiteate vahendusel. «Meie fännid ootavad rahvusmeeskonnalt alati suuri saavutusi ning mängijate ja treenerite ambitsioonid on samuti alati suured,» lisas 47-aastane juhendaja, kes töötab igapäevaselt korvpalliliiga NBA klubi Sacramento Kingsi abitreenerina. Samas klubis mängivad ka serblased Nemanja Bjelica ja Bogdan Bogdanovic. Kokoškov on saanud Sacramento Kingsilt nõusoleku juhendada Serbia koondist veebruaris, kui toimuvad 2021. aasta EM-valikmängud. Kokoškov oli Serbia abitreener aastatel 2004-2005, kui meeskonda juhendas legendaarne Željko Obradovic. 	Sport	Kris Ilves	0	4
20. november 2019, 17:47	https://maailm.postimees.ee/6831000/mongoolia-valitsuse-pakutav-soebrikett-lammatab-inimesi-une-pealt	Postimees	Mongoolia valitsuse pakutav söebrikett lämmatab inimesi une pealt	Poiss äsja ostetud koti suitsuvaba briketiga Ulaanbaataris. Uut kütteainet seostatakse ligi kümne inimese surmaga. FOTO: BYAMBASUREN BYAMBA-OCHIR / AFP / SCANPIX Ühel külmal oktoobriööl otsustas Gerel Ganbaatar jääda ööbima oma vanemate juurde traditsioonilisse jurtalinnakusse pealinna Ulaanbaatari veerel. Vaid mõni tund hiljem tundsid nii noor naine kui ka tema vanemad iiveldust ja neil oli raske hingata. Kui kiirabi kohale jõudis, oli neljandat kuud rase Gerel juba surnud. 29-aastase naise vanemad kasutasid tol ööl oma kodu kütmiseks esimest korda suitsuvaba briketti: küttematerjali, mida innustab kasutama Mongoolia valitsus ning mis on tehtud riigi lõunaosa Gobi piirkonna koksisöest ja pestud söetolmust. Sama briketti on aga seostatud surmade ning tervusekahjustustega. Alates sellest, kui inimesed hakkasid briketti oktoobris kasutama, on surnud lisaks Gerelile veel seitse inimest – peamiselt lapsed, rasedad naised ning eakad inimesed. Ligi tuhat inimest on Ulaanbaatari slummipiirkondadest toimetatud haiglasse, mis on tekitanud kahtluse, et küttematerjal võib põhjustada vingugaasimürgitust. Gereli leinav ema Jargalsaikhan Mishigdorj hoiatab nüüd teisi, et küttematerjali kasutamisel tuleb olla väga hoolas. «Ma olen põletanud kivistütt kogu oma elu, me pole iial tundunud lämmatust,» lausus ta. 	Maailm	Khaliun Bayartsogt	0	0
20. november 2019, 17:43	https://www.postimees.ee/6831013/mart-helme-plaan-b-labiraakimisi-naabritega-pole-olnud	Postimees	Mart Helme: plaan B läbirääkimisi naabritega pole olnud «Otse Postimehest» järelvaatamine	Siseminister Mart Helme kinnitas saates «Otse Postimehest», et nn plaan B asjus ei ole Soome, Läti ega Leeduga läbirääkimisi olnud. Eesti siseministri Mart Helme avaldus NATO kohta ja Helsingi kaasamisest uude Eesti kaitse plaani oli Soome kaitseministeeriumile suur üllatus, sest soomlaste kinnitusel nad plaan B loomises ei osale, vahendas BNS. Küsimusele, kuidas tekkis arusaamatus, vastas siseminister: «Tõepoolest, kui ma lugesin seda stenogrammi ka ise, siis võis jääda tõesti selline mulje, et ma räägin juba, nagu me peaksime mingisuguseid konsultatsioone naaberriikidega. Ma pidasin ikkagi eelkõige silmas seda, et needsamad mured puudutavad tegelikult kõiki regiooni riike alates Soomest ja lõpetades Poolaga. Võib-olla isegi edasi minnes veel lõuna poole. Siit tekkis tõesti selline kommunikatsioonihäire,» selgitas Mart Helme. «Ma sõna-sõnalt ei öelnud, et me koos teiste riikidega tegeleme mingi plaan B väljatöötamisega, aga selline mulje võis jääda. Nii et ka ajakirjanikel on õigus, kui nad ütlesid, et nemad said täpselt nii aru. Mina seda nii ei mõelnud,» lisas siseminister. Lisaks kinnitas Mart Helme, et mingisuguseid ametlikke läbirääkimisi ega konsultatsioone selles vallas ei ole Soome, Läti ega Leeduga olnud. Täispikka intervjuud vaata SIIT. 	Postimees	Toomas Kask	48	47
20. november 2019, 17:42	https://sport.postimees.ee/6831011/juri-vipsi-konkurent-paneb-hooajale-punkti-vormel-2-sarjas	Postimees	Jüri Vipsi konkurent paneb hooajale punkti vormel 2 sarjas	Taani vormelisõitja Christian Lundgaard tänavusel Macau GP võidusõidul. FOTO: ART Grand Prix Tänavu vormel 3 sarjas eestlase Jüri Vipsiga heidelnud taanlane Christian Lundgaard paneb hooajale punkti aste kõrgemal ehk vormel 2 sarjas. Renault’ noorteakadeemiasse kuuluv Lundgaard esindab Abu Dhabis peetaval vormel 2 sarja hooaja viimasel etapil Tridenti meeskonda. Ta asendab Yas Marina ringrajal Ralph Boschungit, kes on tänavu saanud ainult kolm punkti. Tema meeskonnakaaslane Abu Dhabis on Ferrari noorteakadeemia liige Giuliano Alesi. «Olen uhke ja samal ajal ka põnevil, et saan vormel 2 sarjas debüüdi teha,» sõnas Lundgaard portaali Formula Rapida vahendusel. «Vormel 2 on suur samm edasi ning viimasel etapil võistlustulle astumine on minu jaoks küll suur väljakutse, aga ka suurepärane kogemus.» Tänavusel vormel 3 sarja hooajal ART meeskonda esindanud Lundgaard sai sõitjate arvestuses Robert Shwartzmani, Marcus Armstrongi, Jehan Daruvala (kõik Prema), Vipsi (Hitech) ja Pedro Piquet’ (Trident) järel kuuenda koha. Eelmisel nädalal peetud mainekal Macau võidusõidul, kus Vips sai Richard Verschoori (MP Motorsport) järel teise koha, ületas Lundgaard finišijoone neljandal positsioonil. Lundgaard ei osanud praegu öelda, kas jätkab järgmisel hooajal karjääri vormel 3s või siirdub vormel 2 sarja. Vips lausus pärast Macau etappi, et vormel 3s teda järgmisel hooajal ei näe, eestlast seostatakse Jaapani vormelisarjaga. 	Sport	Kris Ilves	0	5
20. november 2019, 17:39	https://www.postimees.ee/6831008/politsei-uuris-kuidas-vald-muus-mart-jarvikuga-seotud-firmale-soodustingimustel-maad	Postimees	Politsei uuris, kuidas vald müüs Mart Järvikuga seotud firmale soodustingimustel maad Täiendatud kl 20.48	Maaeluminister Mart Järvik. FOTO: Tairo Lutter Maaeluminister Mart Järviku (EKRE) nõunik Urmas Arumäe pidi tagasi astuma, kui tekkis küsimus toimingupiirangu rikkumises. Kuid «Pealtnägija» avastas, et sarnane küsimus saatis Mart Järvikut ka vallavanemana. Nimelt uuris politsei, kuidas Järvakandi vald müüs Järviku endaga seotud firmale soodsatel tingimustel maad. Uurimine lõpetati ära karistusi määramata juhuslikult just enne, kui temast sai minister. Politsei tähelepanu pälvis kõnekas episood. Nimelt ühel viimasel vallavalitsuse istungil enne valdade liitmist 20. septembril 2017 otsustati paljude punktide seas müüa Järvakandis aadressil Saeveski 5 vallale kuuluv kinnistu firmale Tulihein. Maatükk ei näe küll suurem asi välja, aga on Järvakandi mõistes väga heas asukohas – vaid kiviviske kaugusel vallamajast. Asja tegi tähelepanuväärseks, et asula südames asuv 3100-ruutmeetrine krunt müüdi otsustuskorras ehk ilma enampakkumiseta. Asja tegi lausa kahtlaseks, et firma Tulihein oli seotud vallavanem Järvikuga. Ettevõte kuulus tema pojale Mait Järvikule ja Mart Järvik ise oli üks juhatuse liige. Jäi mulje, et tegu on toimingupiirangu rikkumisega, sest Mart Järvik istus antud tehingus sisuliselt kahel pool lauda. Iroonilisel kombel on tegemist sama etteheitega, mille alusel uuritakse praegu minister Järviku nõuniku Urmas Arumäe tegevust. Kui Arumäe puhul käivitati kriminaalmenetlus, siis Järviku tegevuse osas algatas politsei 2018. aasta novembris väärteomenetluse, mis lõpetati tänavu aprillis. Põhjus oli, et tehingu summa oli väike – vaid 2387 eurot. Seda, kas tegemist on õiglase hinnaga, ei suuda paraku keegi öelda, sest liidetud vallas ei leita selle kohta ühtegi dokumenti ega selgitust. Järvakandis tegutsevad ettevõtjad, kes soovisid anonüümseks jääda, sest tahavad ka edaspidi vallas asju ajada, kinnitasid «Pealtnägijale», et kui nad teadnuks, et krunt müüki tuleb, oleksid nad kindlasti huvitatud, eriti nii soodsa hinnaga. 	Postimees	Sven Randlaid	7	4
20. november 2019, 17:18	https://maailm.postimees.ee/6830990/lati-koolis-nakatus-kohuviirusesse-61-last	Postimees	Läti koolis nakatus kõhuviirusesse 61 last	Kiirabiauto Riias asuva haigla ees. FOTO: INTS KALNINS/REUTERS/Scanpix Ühes Läti Smiltene piirkonna keskkoolis nakatus kõhuviirusesse 61 last, teatas Läti haiguste ennetamise ja tõrje keskus (SPKC). Esialgsete andmete kohaselt on tegu noroviirusega, mille levik sageneb külmal aastaajal. SPKC teatel pole haiguse selline levik haridusasutuses midagi ebatavalist. «Toidult ja pindadelt võetud proove analüüsitakse, aga me pole veel vastuseid saanud. Nädalavahetusel viidi läbi desinfitseerimine ja vanemaid on teavitatud sellest, kuidas haiguse puhul käituda,» ütles direktori asetäitja Inese Raiskuma. Direktor Ilze Vergina ütles, et lapsed võivad kooli naasta pärast seda, kui on saanud arstilt tõendi selle kohta, et on tervenenud. Kokku õpib samas hoones 314 õpilast. Koolile on toitlustusteenust pikalt pakkunud ettevõte Draugs-SD ning Vergina sõnul pole kunagi varem esinenud toiduohutusega seotud reeglite rikkumist. Septembris viidi Siguldas haiglasse kümme last, kelle puhul olid sümptomiteks kõhulahtisus, neerupuudulikkus ja sooleverejooks. SPKC kahtlustas toidumürgitust. Pärast Sigulda haigusepuhangu uurimist lõpetas Läti veterinaar- ja toiduamet Jelgavas asuva juurviljade töötlemisettevõtte tegevuse hügieeninõuete tõsise rikkumise tõttu. 	Maailm	LSM / PM	0	0
20. november 2019, 17:16	https://maailm.postimees.ee/6830988/sondland-trump-tahtis-ukrainalt-kaupa-kauba-vastu	Postimees	Sondland: Trump tahtis Ukrainalt kaupa kauba vastu	USA suursaadik Euroopa Liidu juures Gordon Sondland kongressi luurekomisjonis ütluste andmise eel. FOTO: ERIK S. LESSER / EPA / Scanpix USA suursaadik Euroopa Liidus Gordon Sondland ütles täna president Donald Trumpi tagandamisjuurdluse istungil avasõnas, et täitis Ukrainalt kaupa kauba vastu soovinud riigipea käske. Sondlandi hinnangul survestas Trump Ukrainat oma demokraadist rivaali Joe Bideni uurimiseks. «Me täitsime presidendi käske,» ütles Sondland esindajatekoja luurekomiteele. Trump sundis USA diplomaate tegema koostööd oma ihuadvokaadi Rudy Giulianiga, lisas saadik. «Me ei tahtnud härra Giulianiga koostööd teha. Lihtsalt öeldes, me mängisime sellega, mis meile kätte jagati,» sõnas Sondland. Sondlandi sõnul hoidus Trump Zelenskõile tippkohtumise pakkumisest ajal, mil Giuliani nõudis Kiievilt avalikku teadet, et Ukraina asus uurima gaasifirmat Burisma, mille juhatuses istus kunagise asepresidendi Bideni poeg Hunter. Giuliani nõudis veel, et Zelenskõi uuriks ühte ümberlükatud vandenõuteooriat. Selle järgi sokutas Ukraina Bideni Demokraatliku Partei ühte serverisse andmeid, mis näitaksid, et USA 2016. aasta presidendivalimistesse sekkus Venemaa. «Härra Giuliani palved oli kaup kauba vastu Valge Maja visiidi organiseerimiseks president Zelenskõile,» ütles Sondland. Sondlandi sõnul ei saanud ta kunagi selget vastust küsimusele miks USA peatas julgeolekutoetuse Ukrainale, kuid jõudis arusaamani, et see oli seotud Trumpi soovitud juurdlusega. «Olin kindlalt vastu abi peatamisele, kuna ukrainlastel on vaja neid vahendeid Vene agressiooni vastu võitlemiseks,» ütles diplomaat. «Abi andmise peatamise igasuguse tõsiseltvõetava selgituse puudumisel jõudsin hiljem arusaamani, et julgeolekuabi jätkamine ei toimu enne, kui Ukrainalt tuleb avalik avaldus 2016. aasta valimiste ja Burisma juurdluse korraldamise kohta, nagu nõudis härra Giuliani.» «Kas oli kaup kauba vastu? Mis puudutab soovitud telefonikõnet Valge Majaga ja kohtumist Valges Majas – jah,» lausus Sondland. Samas rõhutas ta, et Trump ei rääkinud temaga kunagi Ukraina julgeolekuabi peatamisest või selle sidumisest nõudega algatada poliitiliselt ajendatud uurimisi. «Ma ei kuulnud president Trumpilt kunagi, et abi sõltus (juurdluste) väljakuulutamisest,» ütles Sondland. «Ma ei mäleta, et president Trump oleks mulle kunagi rääkinud julgeolekuabist, mitte kunagi.» Sondlandi sõnul andis talle korralduse koordineerida Giulianiga ka välisminister Mike Pompeo. Pompeo andis USA erisaadikule Ukrainas Kurt Volkerile suuniseid vestelda Giulianiga, kes tahtis, et Ukraina võimud teataksid avalikult uurimisest, mis käsitleks Trumpi demokraadist rivaali Joe Bideni poega Hunterit, ütles Sondland. Pompeo ei muutnud oma positsiooni ka siis, kui diplomaadid kurtsid, et Giuliani kohtus väidetavalt korruptiivse Ukraina prokuröriga USA diplomaatide selja taga. «Isegi nõnda hilja kui 24. septembril suunas minister Pompeo Kurt Volkerit rääkima Rudy Giulianiga,» ütles Sondland kuulamisel esindajatekojas. See on sama päev, mil Valge Maja avalikustas Ukraina presidendi Volodõmõr Zelenskõiga peetud juulikuise telefonikõne protokolli, milles Trump palus Ukraina presidendilt teenet. Sondlandi sõnul ei jaganud välisministeerium ega Valge Maja temaga dokumente, mida tal oleks kongressis kuulamisel vaja läinud. «Need dokumendid ei ole salastatud ning, aususe mõttes, oleks tulnud kättesaadavaks teha,» ütles ta. «Mul pole mingit kahtlust, et ausam, avatum ja korrapärasem protsess, mis oleks võimaldanud mul lugeda välisministeeriumi materjale, oleks muutnud selle protsessi läbipaistvamaks,» sõnas ta. 	Maailm	AFP / AP / BNS	1	0
20. november 2019, 17:03	https://sport.postimees.ee/6830977/eksmaailmameister-reastas-vormel-1-sarja-paremad-soitjad	Postimees	Eksmaailmameister reastas vormel 1 sarja paremad sõitjad	Carlos Sainz juunior sai eelmisel nädalal Brasiilias vormel 1 karjääri esimese poodiumikoha. FOTO: Marcelo Chello/ZUMAPRESS.com 2016. aastal vormel 1 maailmameistriks kroonitud sakslane Nico Rosberg lausus pärast eelmisel nädalal toimunud Brasiilia etappi, et ainult kaks sõitjat on paremad kui Carlos Sainz juunior. Sainz (McLaren) sai Brasiilias karjääri esimese poodiumikoha, kui ületas finišijoone neljandana, kuid kerkis pärast Lewis Hamiltoni (Mercedese) ajakaristust kolmandaks. Rosbergi sõnul on 25-aastane hispaanlane teinud McLareni roolis suurepärase hooaja, parema kui neljakordne maailmameister Sebastian Vettel (Ferrari). «Sainz on teinud uskumatu hooaja. Olen alati öelnud, et Sainz kuulub koos Leclerciga hooaja paremate sõitjate hulka. Leclerc, Sainz, Verstappen ja Hamilton on kõige paremad,» rääkis Rosberg oma YouTube’i kanalil. Ta lisas: «Praegu paneksin Hamiltoni esikohale, kuigi Verstappen tegi Brasiilias hea soorituse, aga Hamilton on veidi parem. Sainz on nüüd Leclerci ees kolmandal kohal. Ta on McLareniga teinud suurepärast tööd ja saanud nii palju punkte» Sainz asub üks etapp enne tänavuse hooaja lõppu sõitjate arvestuses 95 punktiga seitsmendal kohal. Eespool on tippmeeskondadesse kuuluvad Hamilton, Valtteri Bottas (mõlemad Mercedes), Max Verstappen (Red Bull), Charles Leclerc, Vettel (mõlemad Ferrari) ja hooaja esimese poole Red Bullis olnud Pierre Gasly. 	Sport	Postimees Sport	0	15
20. november 2019, 17:00	https://saartehaal.postimees.ee/6830963/kasside-ajutine-kodu-nurrunurk-audlas	Postimees	Kasside ajutine kodu Nurrunurk Audlas Vaata ka videot!	Mõni aeg tagasi sai koduta kasside ajutine kodu nimega Nurrunurk aastaseks. Kui eelmise aasta lõpul Nurrunurgas külas käisime, oli seal nurrujaid üks jagu palju, hetkel on oma kodu ootamas umbes 120 (!) looma, neist kassipoegi kuuekümne ringis... Kuna elanike puudust pole, jäid esialgu loomadele mõeldud pinnad kitsaks ja aastaga on ruume juurde tehtud. Endise kaupluse vanadesse abiruumidesse on välja ehitatud mõnusad toad, kus hulk erinevat kirja-karva kasse oma uut kodu ootab. "Tegime siia suured puurid, et kui on terve kassipere, saavad nad siin koos olla ja mängida. Järgmisel kevadel, ma mõtlen, et me teeme siia sellise akna, mis käib lahti, ja õue poole teeme puurid. Siis saavad loomad ka väljas käia," räägib hoiukodu perenaine Tuula Pennanen. Suveperioodiks ehitati puurid ka välialale. Et kutsumata külalised elanikke nuuskima ja häirima ei pääseks, on puuridel turvaalaga kahekordsed seinad. Kaapimisjäljed puuri nurgas annavad tunnistust, et pigemini kiputakse seest välja kui väljast sisse. Üsna loomulik ja loomalik ju. Kui ilmad külmemaks lähevad, kolivad nurrulised-vurrulised siit mõistagi tuppa. Nurrunurga asutaja ja perenaine Tuula vaieldamatu lemmik on sabata kass Sami. FOTO: Maanus Masing / Saarte Hääl Üks esimesi elanikke õuepuuris oli kuue- ja poolekilone Mömm. "Ta oli meil selline "karupoeg", et kippus pissima kohtadesse, kuhu ei peaks. Nüüd on temal ka hea, võib pissida, kuhu tahab!" Kui palju see ehitus maksma läks, Tuula ei ütle. Ainult naerab küsimise peale, sõnades, et sellest me ei räägi. Mis äraseletatult tähendab, et lõviosa kogu sellest kassimajandusest elab ja laieneb ikka tema isiklikul rahakotil. "Meid toetavad Saaremaa ja Muhu vald, ma olen neile väga tänulik." Nende summadega saavad põhiliselt kaetud loomaarsti kulud. Mõistagi on siin kõik loomad steriliseeritud ja kastreeritud. "Hull ongi see, et inimesed ei saa ikka veel aru, et soovimatuid kassipoegi on võimalik vältida," ütleb Nurrunurga töötaja Anu Lember. Nurrunurga töötaja Anu aitab loomadel silma peal hoida. FOTO: Maanus Masing / Saarte Hääl Uues osas elab ka üks nn hotellikass, silmnähtavalt solvunud ilme ja ülimalt peene nimega must kassivolask, kelle šveitslasest omanik on parasjagu reisu pääl. Tema on Nurrunurga kostil juba teist korda ja tänaseks olnud siin ligi kolm nädalat. Umbes nädalajagu veel, siis tuleb pererahvas tagasi ja kiisu saab ka jälle oma koju. Mitte kõigil ei lähe aga nii hästi. Üsna mitu looma on siia sattunud vägagi lihtsal põhjusel – kui loom elab kauem kui tema peremees, ei jäägi muud üle kui siia tulla. Nii ootab oma ellu uut võimalust Kuressaarest pärit suur punasekirju kolmeaastane poiss Oxton. Esialgu veel üsna kartlik, eks uus olukord tahab harjumist ja kui turjal on veel selle Oma Inimese pai nii selgelt meeles, ei tahagi kedagi uut ligi lasta. Huvitaval kombel polegi vanus uue kodu leidmisel see kõige peamisem, võetakse nii noori kui ka vanemaid kasse, põhiliselt huvitab inimesi loomade sugu ja värv. Nn musta kassi kuu (üle-eestiline aktsioon, kus musta värvi looma sai võtta endale vaid 1 euro eest) ühelegi Nurrunurga elanikule kahjuks oma kodu ei toonud. "Kirjud kassid lähevad väga hästi," märgib Tuula. Äärmiselt solvunud ilmega nn hotellikass. FOTO: Maanus Masing / Saarte Hääl Vaadake meid, vaadake meid, vaadake meid... FOTO: Maanus Masing / Saarte Hääl Eks see oma uue lemmiku valimine ongi üks keeruline küsimus – iga võre tagant vaatab vastu kaks niisket silma ja kui veel üks eriti halehäälne "njauuuu" ka käiku lasta, on inimene püsti hädas. Keegi külastajatest olla teinud nii, et istus piltlikult öeldes põrandale maha ja ootas, milline loom kukile ronib, ehk siis lasi loomal ennast valida. Tegelikult väga õige mõte. Siinkohal tuleb märkida, et mina olin Nurrunurga kassipere hulgas populaarne just täpselt nii kaua, kuni jagus Tuula antud vorsti. Kuigi tõele au andes olid minust kõige enam huvitatud kaks siinset n-ö invaliidi – ühe silmaga ja ühe kõrvaga kass. Siin on ka üks ilma sabata loom, aga Sami tähelepanu kuulub ainult perenaisele ja minu meelest on see kiindumus absoluutselt vastastikune. Kui Nurrunurgas on midagi, mis aastaga muutunud ei ole, siis on see külalislahkus nii loomade kui ka neid uudistama tulnud inimeste vastu. Jätkuvalt on päevakajaline ka üleskutse, et kui kellelgi juhtub üle olema äraväsinud voodilinu ja madratseid, võib neid alati lahkesti siia pakkuda. Ja loomatoit kulub ka ära. Kui mänguasju juhtub üle olema, sobivad needki. Õnneks aitajaid on. Kes käib sagedamini, kes harvem. Pererahvas meenutab, et enne valimisi käidi siin isegi lausa räimeämbriga külas... Ööpäevaringselt saab kasside tegemisi jälgida veebikaamerast. "Siin ma nüüd olen... ja ma olen rahul," ütleks nagu iga teine kass. Aga kas on? Kes neid kassi mõtteid teab... Nurrunurk on nende kolmeteist tegutsemiskuu jooksul ajutist kodu pakkunud 241 kassile ja siit on endale uue kodu leidnud 125 looma. "See on nii hea tunne, kui näed, et sinu unistus saab teoks!" ütleb Tuula. "Aga kui te ükskord ära väsite?" küsin. "Eks kõigepealt abikaasa ja siis lapsed võtavad üle," on Tuula optimistlik. "Nemad saavad aru ja toetavad mind." See kõlab nii veendunult, et vähemasti lähitulevikus võivad siinsed Nurrud üsna rahulikult elada ja oma päris koju jõudmist oodata. Võta mind endale, palun! FOTO: Maanus Masing / Saarte Hääl 	Saarte Hääl	Tõnis Kipper	0	169
20. november 2019, 16:52	https://sport.postimees.ee/6830945/videod-kuulsamad-karistuslookidest-sooritatud-kubaratrikid	Postimees	Videod: kuulsamad karistuslöökidest sooritatud kübaratrikid	Barcelona argentiinlasest superstaar Lionel Messi vabalöökidest küll kõvasti skoori teinud, kuid ühes mängus kolme väravat vabalöökidest lüüa pole veel õnnestunud. FOTO: JOSE JORDAN/AFP/Scanpix Jalgpallis tuleb kübaratrikke ikka ette. Koheselt meenub jalgpallisõbral teisipäevane Saksamaa - Põhja-Iirimaa matš, kus Saksamaa vutiäss Serge Gnabry põmmutas kuuest väravast kolm. Kuid peab kõvasti ajulihast pingutama, et meenuks hat trick, mille kõik väravad sündisid karistuslöökidest. Väike põige ajalukku näitab, et Sinisa Mihajlovic sai säärase tembuga hakkama Serie A mängus 13. detsembril 1998. aastal, kui Rooma Lazio alistas 5:2 Sampdoria. Vaata Serbia jalgpallikuulsuse väravaid siit:   Samal aastal sai näitas meistriklassi brasiillane Marcus Assuncao Brasiilia karikavõistluste matšis Santose ja Bahia vahel, mis lõppes 3:3 viigiga.   Aasta varem sai karistuslöökidest kübaratriki kirja Kostas Frantzeskos, kes lõi Kreeka liigas kokku karistuslöökidest koguni 57 väravat, kuid ainult ühe hat trick`i - 1997. aastal PAOKi eest Kastoria FC vastu. Vaata kreeklase sooritust siit:   	Sport	Postimees Sport	0	2
20. november 2019, 16:46	https://kodustiil.postimees.ee/6830698/7-nutikat-moodust-talviste-kuttearvete-vahendamiseks	Postimees	7 nutikat moodust talviste küttearvete vähendamiseks	Kütteperiood nõuab rahakotist oma lõivu. FOTO: Shutterstock Alanud kütteperiood suurendab oluliselt majapidamiste igakuiseid väljaminekuid. Õnneks saab nutika tegutsemise korral märkimisväärse kokkuhoiu saavutada. 1. Kontrolli aknaid ja uksi Vanematel akendel sulge kõik praod, kuid parem oleks aknad välja vahetada. See on küll suur väljaminek, kuid pikemas perspektiivis tasub see end ära. Uuematel akendel kontrolli tihendeid, vajadusel uuenda neid. Vaata üle ka välisukse tihendid ning välisseinas asuvad süvendid. 2. Kontrolli küttekehi Ahjuküttega elamuid kontrollib korstnapühkija. Gaasi- ja keskküttega eluruumides aga peaksid kontrollima, kas see on tasakaalustatud ja korralikult õhutatud. Küttesüsteemi tasakaalustamisega on võimalik vähendada küttekulu kuni 30 protsenti. Selleks kutsu kütteekspert. Küttekeha õhutamise aga saad enamasti teha ise, õhutamise vajadusest annab küttesüsteem märku mulksumise teel. Kui sul on ruume, mida sa ei kasuta, siis tasub nendes jaotustorud ja ventiilid isoleerida. 3. Automatiseeri küttesüsteem Niimoodi väldid ala- ja ülekütmist säästes küttearvelt 5–25 protsenti. Automatiseerimise vahendeid on lihtsamast keerulisemani igas hinnasklassis. Sõltuvalt oma küttesüsteemist küsi vastava eksperdi käest nõu. Kui automatiseerimine pole võimalik, võta ühistus teemaks eraldi lugejate paigaldamine. 4. Küta ruume vastavalt vajadusele Kütteperioodil loetakse normaalseks õhutemperatuuriks eluruumides 18 – 22 kraadi. Samas ei pea kõik ruumid ühesoojad olemad. Esikut kasutad arva, seega võiks seal piirduda 15 kraadiga. Kui laste- ja elutoas tunned end mugavalt 20-22 kraadi juures, siis köögis toimetamiseks ja magamistoas puhkamiseks on 18 kraadi ideaalne. Ruumid, mida sa kasutad harva või ei kasuta üldse võiks jätta kütmata või hoida optimaalse 12-14 kraadi juures. 5. Tuuluta, aga ära jahuta. Külmal ajal ruume tuulutades tee aken kuni viieks minutiks pärani lahti, võimalusel lülita selleks ajaks välja ka küte. Akent tuulutusasendisse jätta pole soovitatav: värske õhu maht on väike, kuid soojakadu suur. Ühtlasi, ära lase toal täiesti maha jahtuda, sest iga kraad temperatuuri tõstmist tõstab ka küttekulu ligi 5 protsenti. 6. Lase küttekehal oma tööd teha Vaata tubades ringi ja veendu, et küttekehad poleks blokeeritud mööbli, kardinate või muude esemete poolt. Vastasel juhul ei pääse soojus ringlema ja toa soojenemiseks on vaja rohkem kütta. Vajadusel tõsta asju ringi ja vaheta kardinaid. 7. Kasuta kardinaid ja vaipu maksimaalselt ära Kui väljas paistab päike, vabasta aknad paksudest kardinatest ja ruloodest, et soojus pääseks tuppa. Päikese loojudes sulge katted: nii vähendad soojakadu ja takistad külma liikumist tuppa. Vaip aga on jala all mõnus ja soe toimides hea tõkkena mööda põrandaid liikuvale külmale. Kui kõik muu on proovitud, siis paksemad riided ei vea kunagi alt. Kuigi igaühele meist meeldiks kodus lühemates riietes ringi liikuda, on kampsunitel, pikkadel pükstel ja paksudel sokkidel oma võlu. Allikas: www.laenukool.ee 	Kodustiil	Kristina Kostap	0	4
20. november 2019, 16:45	https://majandus24.postimees.ee/6830959/eestlasi-hullutanud-kruptorahaskeem-ahvardab-kokku-variseda	Postimees	Eestlasi hullutanud krüptorahaskeem ähvardab kokku variseda	Püramiidskeemi loojat Ruja Ignatovat süüdistatakse suure pettuse organiseerimises. FOTO: Chayanin Puapuntuma Nii nagu paljud eestlased, on ka kümned tuhanded soomlased raha pannud ennast virtuaalrahaks nimetavasse OneCoini, mis võib osutuda ajaloolise mahuga pettuseks ning ähvardab kokku variseda. Nimelt kirjutab Soome ringhääling, et üle maailma inimesi hullutanud OneCoini asutaja on kadunud ja ettevõtte kohta USAs käimas kriminaalasi. OneCoini üks juhte on juba omaks võtnud, et virtuaalvaluuta on pettus, sest eelmisel nädalal kirjutas BBC, et kadunud krüptokuninganna Ruja Ignatova vend Konstantin Ignatov on osaluse virtuaalrahapettuses omaks võtnud. Varem on Postimees kirjutanud, et Ameerika Ühendriikide ametivõimud esitasid süüdistuse olematu krüptoraha OneCoini juhtidele, keda süüdistatakse massiivse püramiidskeemi ülesehitamises ja miljardite dollarite väljapetmises. Süüdistuse järgi petsid OneCoini juhid – selle looja Ruja Ignatova, tema vend Konstantin Ignatov ja Mark Scott – alates 2014. aastast ligi kolmelt miljonilt investorilt välja 3,3 miljardit dollarit. Seejuures teenisid nad süüdistuse järgi kasumit üle 2 miljardi dollari, müües heausksetele inimestele olematud krüptomünte. Ametlikus teates nimetavad USA ametivõimud OneCoini pettuseks ja püramiidskeemiks. «OneCoini krüptovaluuta eksisteeriski ainult nende loojate ja kaasaaitajate endi peades,» ütles FBI New Yorgi osakonna asedirektor William Sweeney Jr. Ka on Eestis OneCoiniga tegelevad inimesed Postimehele rääkinud, kuidas nad on skeemi pannud sisse kümneid tuhandeid eurosid. Nende kirjelduse järgi on nad selle raha eest ostnud mitu haridusliku sisuga paketti ning saanud krüptoraha kaevandada. Nüüdses süüdistuses on aga välja toodud, et tegelikult pole kaevandamisel olnud mingit sisu ning Ruja Ignatova juhtimisel tegeletigi teadlikult inimeste petmisega. Eesmärk oli inimestelt kelmusega raha kätte saada. Virtuaalrahaahvatlusega läks kaasa ka kümneid tuhandeid soomlasi, kirjutab Yle. Suhtena rahavaarvu on soomlased innukamate OneCoini investeerijate seas – vaid kahe esimese aastaga pani raha sinna 25 000 soomlast. 	Majandus	Majandus24	1	97
20. november 2019, 16:36	https://maailm.postimees.ee/6830927/lati-blokeeris-eestiski-nahtavad-vene-telekanalid	Postimees	Läti blokeeris Eestiski nähtavad Vene telekanalid	Riia teletorn. FOTO: Caro / Bastian/ Scanpix Läti riiklik elektroonilise massimeedia nõukogu (NEPLP) otsustas lõpetada üheksa Vene telekanali edastamise, teatas LTV. Kanalite blokeerimine ei ole seotud nende poolt toodetava sisuga, probleemiks on hoopis see, et telekanalite tegelik kasusaaja on Juri Kovaltšuk, kellele kehtivad Euroopa Liidu sanktsioonid Ukraina territoriaalse terviklikkuse kahjustamise eest. Juri Kovaltšuk. FOTO: Aleksandr Zemljanitšenko/AP/Scanpix NEPLP nõukogu liige Ivars Āboliņš ütles LTV-le, et blokeeritud kanalite nimekirja kuuluvad: Vremja: dalekoje i blizkoje, Bobjor, Dom Kino, Dom Kino PREMIUM, Muzõka Pervogo, O!, Pojehali, Telekafe ja Peterburi 5. kanal. Kõigi näol on tegu Vene telekanalitega, mis kuuluvad mitme Läti kaabeltelevisiooni ja digi TV teenusepakkuja pakettidesse. Vene kanaleid on varemgi lõunanaabrite juures probleemseteks peetud, sest edastatud on libauudiseid ja solvavat sisu. Dom Kino ja Dom Kino Premium, Muzõka Pervogo, Pojehali, O!, Bobjor ja Telekafe kuuluvad Elisa, Telia ja STV pakettidesse ka Eestis. Āboliņši sõnul jääb keeld kehtima seni, kuni Kovaltšukile kehtivad ELi kehtestatud sanktsioonid. Kovaltšuk on Venemaa presidendi Vladimir Putini lähedane sõber. Ta on alates 1991. aastast Bank Rossija juhatuse esimees, samas on ta kokku ostnud mitmeid meediakanaleid. Ekspert Anders Aslundi sõnul kontrollib Kovaltšuk kokku 20 Vene telekanalit. Praeguseks on EL kehtestanud sanktsioonid 170 isikule ja 44 ettevõttele, muu hulgas on nimekirja kuuluvatel isikutel keelatud ELi liikmesriikidesse sisenemine ja külmutatud on nende varad. Sanktsioonid kehtestati pärast Krimmi ebaseaduslikku annekteerimist Venemaa poolt, et takistada tegevust, mis ohustab Ukraina territoriaalset terviklikkust, suveräänsust ja iseseisvust. 	Maailm	LSM / PM	0	132
20. november 2019, 16:36	https://sport.postimees.ee/6830931/euroopa-tippklubide-huviorbiidis-olnud-mangija-debuteeris-eesti-meistriliigas	Postimees	Euroopa tippklubide huviorbiidis olnud mängija debüteeris Eesti meistriliigas	Dadi Laxdal Gautason. FOTO: HC Tallinn Eile debüteeris esimese islandlasena Eesti käsipalli meistrivõistlustel HC Tallinna ridades Dadi Laxdal Gautason. 25-aastane mängumees on töökohustuste tõttu siinmail asunud juba pikemat aega ning ka enne pealinnaklubi trennides osalenud, kuid nüüd otsustas ta meelisalale suuremalt pühenduda ning tõmmata selga ka mängusärgi. Esimeses kohtumises kaks väravat visanud islandlane on pärit täielikust käsipalliperest, kus mõlemad vanemad olid treenerid. 16-aastasena kuulus noormees samaaegselt nii käsipalli, jalgpalli kui ka golfi noortekoondistesse. «Sel ajal hakkasid erinevad alad teineteist segama ning seetõttu pidin tegema mingid valikud. Otsustasin jätkata käsipalliga, kuna seal nägin endal kõige suuremat tulevikku ning selles vanuses tundus see ka kõige lõbusam ala. Võib öelda, et valik põhines nendele kahele tegurile,» rääkis Gautason. Pärast eilset esimest kohtumist viimasena jõuga saalist välja visatud mees tunnistas, et mängus on veel tunda roostet. «Kui ma olen aus, siis ma ei jäänud eilsega üldse rahule. Kalevi spordihalli koristajad pidid mind saalist välja käsutama. Ma istusin seal pikalt ning mõtlesin, mida ma oleks saanud paremini teha. Eilses mängus oli nii palju tegureid. Mind mõjutas kindlasti pikk mängupaus, koostöö võistkonnakaaslastega ei ole veel sellel tasemel, kus ma sooviks, et see oleks,» lisas viimase ametliku mängu kaks aastat tagasi pidanud islandlane. «Aga kindlasti ei olnud kõik negatiivne. Oli tõeliselt mõnus jälle väljakul olla. Ma pean tunnistama, et nii head vastuvõttu, kui mul on olnud HC Tallinnas teiste mängijate poolt, ei ole mul olnud üheski teises klubis olnud.» 17-aastaselt oli Laxdal Islandi noortekoondistega saavutanud palju. Muuseas oli mees rahvusvahelise turniiri parim skooritegija, jõudis Euroopa ja maailmameistrivõistluste finaalturniirile ning selline edu äratas huvi nii mõneski maailma tippklubis. «Ma treenisin kaks korda Euroopa tippklubi Füsche Berliniga. Kuid viimane pakkumine, mis mulle sealt tehti, oli, et mängiksin ühe aasta nende noortetiimiga ning pärast seda oleks mul võimalus liituda ka esindusklubiga. Sel hetkel vesteldes treeneri, ühe maailma parema juhendaja Dagur Sigurdssoniga, otsustasin jätkata karjääri siiski Islandil. Dagur ütles mulle ausalt, et mul on kasulikum olla niiöelda suur kala väikses vees,» kommenteeris Dadi pakkumist maailma tipust. «Sellele järgnes aeg, kus sain kätte maailmarekordi vigastustes. Enamik järgmisest neljast aastast veetsin ma mänge kõrvalt vaadates ning pidevalt häiris mingi probleem. Võib vist öelda, et selle tõttu jäi ka minu lagi saavutamata.» Hetkel veab 25-aastane mees oma firmat ning on juba aasta aega Eestis elanud ning otsustas ka palli taas kätte võtta. «Ma sain Risto numbri läbi sõbra, kui otsisin kohta, kus Eestis saaks käsipalli mängida. Mulle väga meeldis HC Tallinna filosoofia ning nüüd otsustasin ka nende särgi mängudes selga tõmmata. Eesti liiga taseme kohta on minul veel liiga vara arvamust avaldada, kuid selge on see, et siin on mängustiil erinev sellest, millega ma olen harjunud,» selgitas mees otsust liituda pealinnaklubiga ning kirjeldas Eesti liiga taset. «Islandil oli mäng kohati struktureeritum. Kui me ei saanud kiirrünnakut, siis me võisime kohati lausa minut aega rünnakus veeta. Eesti liiga on kindlasti agressiivsem, kui see, millega mina harjunud olen.» «Minu kogemused on mind õpetanud mitte liiga pikalt ette vaatama. Ma sean endale pigem lühiajalisi eesmärke ja ülesandeid. Võtan ühe mängu korraga. Enim ootan HC Tallinnaga Balti liigas osalemist ja selle taseme kogemist. Lisaks tahaks võimalikult palju ära teha karikavõistluste finaalturniiril,» vastas Gautason eesmärkide kohta. «Ma tõesti naudin Eestis elamist. Nüüd, kus olen siin olnud juba aasta aega ning asun vanalinnas, meeldib mulle nautida teie riigi head toitu ning käia palju väljas söömas. Loomulikult on islandlase jaoks siin suhteliselt odav elada. Mulle meeldib Eesti selline rahulik õhkkond. Islandil on kõik kuidagi stressis ja inimestel on koguaeg kuhugi kiire. Eestlased tunduvad mulle olevat rahulikumad,» muljetas Dadi siin veedetud ajast. 	Sport	Postimees Sport	0	27
20. november 2019, 16:31	https://maailm.postimees.ee/6830925/malmo-jougud-sunnivad-toidupoode-narkootikume-vahendama	Postimees	Malmö jõugud sunnivad toidupoode narkootikume vahendama	Rootsi politei. FOTO: Polisen Malmö / Facebook Lõuna-Rootsi linna Malmö väiksemad toidukaupade poed on sattunud kuritegelike jõukude ohvriks, kes sisuliselt kaaperdavad ettevõtjate ärid ja kasutavad neid narkootikumide peitmiseks või edasimüügipunktina. Malmö politsei sõnul on selliseid juhtumeid esinenud mitmel pool linnas. «Meil oli üks pood Malmö kesklinnas, mille enam-vähem võtsid üle kuritegelike jõukudega seotud isikud. Nad võtsid üle kogu tegevuse ning ähvardasid ja väärkohtlesid poeomaniku perekonda,» rääkis Malmö põhjaosa piirkonnapolitsei juht Jens af Forselles. Osasid poode on kasutatud narkootikumide peidukohana, et kurjategijatel poleks endal aineid kaasas, kui politsei peaks neid kontrollima. «Mõnes kohas Malmös käib narkoäri rohkem või vähem avalikult. Need inimesed ei taha narkootikumidega vahele jääda, nii et juhtub, et nad lähevad poodi sisse ja peidavad narkootikumid sinna, kuni me lahkume sealt kandist,» selgitas af Forselles. Üks Malmö toidukaupluse omanik rääkis avalik-õiguslikule telekanalile, et tema poodi on üritatud kolmel korral röövida nii noa kui ka püstoliga. Rünnakute tulemusel ei julge ta enam äriga jätkata ja on otsustanud kaupluse sulgeda. «Olen vaimselt kurnatud sellest kõigest ega kavatse enam riskida sellega, et mind ähvardatakse või tapetakse,» lausus mees. 	Maailm	SVT/PM	4	538
20. november 2019, 16:21	https://tervis.postimees.ee/6830932/teadlased-avastasid-levinud-ravimid-takistavad-vahi-luudesse-vohamist	Postimees	Teadlased avastasid: levinud ravimid takistavad vähi luudesse vohamist	Vähirakkude (pildil) tegevust suudeti peatada luudes. FOTO: Andreas Fülscher/PantherMedia / Andreas Fülscher Teadlased usuvad, et levinud artriidiravimeid võib hakata kasutama ka teisel otstarbel – vältimaks vähi levimist luusse. Uuringutulemused on andnud kinnitust, et artriidiravimid võidad hoida ära rinnavähi surmaga lõppevat vohamist. Manchesteri ülikooli ja Sheffieldi ülikooli uurimisrühma teadlased avastasid, et luuüdist vabanev valk interleukiin 1-beeta ajendas rinnavähi rakke moodustama sekundaarseid kasvajaid, kui need olid jõudnud luusse. Valgumolekuli tegevuse blokeeris aga ravim toimeainega anakinra, mida juba kasutatakse artriidi raviks. Teadusajakirjas Nature Communications avaldatud uuring näitas, et anakinra suutis ära hoida rinnavähi puhul luukasvajate moodustumise. Pärast ravi anakinraga arenesid ainult 14 protsendil uuringus kasutatud hiirtel sekundaarsed kasvajad võrreldes 42 protsendiga kontroll-loomadest. Rinnavähk levib kõige sagedamini luudesse, aju, kopsudesse või maksa. «Ehkki vaja on rohkem uuringuid, on tõesti põnev, et need hästi talutavad ja laialdaselt kättesaadavad artriidiravimid võivad aidata luu sekundaarset vähki ära hoida,» tõdes Breast Cancer Now tegevjuht Delyth Morgan väljaandes Silicon Republic. Doktor Rachel Eyre tõdes: «Oleme väga põnevil laboris saadud tulemuste üle, mis näitavad, et rinnavähi puhul saab luuvähki ära hoida ravimite abil, mis on juba heaks kiidetud muude haiguste vastu.» «Loodame, et pärast kliiniliste uuringute edukat testimist saab varsti kindlaks teha, kas neid ravimeid saab kasutada rinnavähiga patsientide raviks.» Teadlased asuvad uurima, milline on tulemus ka teiste vähitüüpide puhul. 	Tervis	PM Tervis	0	42
20. november 2019, 16:13	https://sport.postimees.ee/6830919/kristjan-ilves-kukkumisest-nolv-oli-pehme-ja-suusk-keeras-lume-sisse	Postimees	Kristjan Ilves kukkumisest: nõlv oli pehme ja suusk keeras lume sisse	Kristjan Ilves. FOTO: Mihkel Maripuu / Postimees Grupp/Scanpix Baltics Nädalavahetusel peetud Norra meistrivõistlustel suusahüppel kukkunud kahevõistleja Kristjan Ilves peab paar nädalat elama lahases kaelaga, kuid loodab uuel aastal võistlusrajal tagasi olla. Suusaliidu pressiteates sisaldus fraas: «Suur võistlejate arv ja ebatavaliselt soe ilm tingisid võistlustingimuste kiire muutumise.» Ilves selgitas Postimehele, et öö läbi sadanud vihm oli muutnud hüppemäe nõlval oleva lume pehmeks ning iga järgmise võistleja hüppamisega muutus see üha rohkem pudruks. «Kukkumise üks tegur oli minu lohakus, aga ka olud ei olnud head. Pidanuksin ise hoidma maandumist rohkem kontrolli all, teisalt aga oli maandumisnõlv pehme, suusk keeras pehme lume sisse ära, kõik käis kiirelt ja edasi polnud mul enam midagi teha,» rääkis Ilves juhtunust. Ta tõusis pärast kukkumist püsti ja lahkus omal jalal. «Pärast kukkumist ikka erinevad kohad valutavad ja oli teatud ebamugavustunne, kuid ma ei tundnud alguses, et midagi eriti tõsist oleks juhtunud. Ent kukkus ka kohe pärast mind hüpanud Magnus Krog, tema viidi ära kiirabiga, ning tund-poolteist hiljem läksin ka ise haiglasse kontrolli,» kirjeldas Ilves sündmuste käiku. Rootsi haigla uuringu tulemuste järel konsulteeris Ilves ka kodumaiste arstidega, diagnoositi kaela piirkonnas lülisamba sidemete vigastus. Eesti parima kahevõistleja kael on nüüd kaks nädalat lahases. «Kokkuvõttes on minu vigastus Krogi omast tõsisemgi. Õnneks luumurru või -mõraga tegemist pole,» märkis Ilves. «Kael peab kiireima paranemise huvides olema kaks nädalat liikumatus asendis. Eks see magamisel tekitab probleeme, aga tuleb hakkama saada. Kuu aja pärast lähen uuele magnetuuringule. Siis selgub, kuidas paranemine on toimunud ja kuidas edasi tegutseda. Loodan uuel aastal võistlusrajale naasta.» Ilvesel polnud käesoleva aastanumbri sees tegemist esimese ebaõnnestunud hüppega. Ta oli kukkunud ka eelmisel talvel Seefeldis peetud MMil. Kas need kaks õnnetust on ka kuidagi võrreldavad? «MMil oli tegemist täiesti minu enda veaga. Läksin hüpet pikemaks venitama. Nüüd oli hüpe kindlasti kontrollitum,» lausus Ilves. Eesti parim kahevõistleja on aasta-aastalt üritanud maailmas üha kõrgemale murda, viimasel taliolümpial Pyeongchangis sai ta parimal distantsil 16. koha. 	Sport	Ville Arike	0	33
20. november 2019, 16:05	https://elu24.postimees.ee/6830850/video-mona-lisa-koopia-eest-maksti-oksjonil-ule-poole-miljoni-euro	Postimees	Video: «Mona Lisa» koopia eest maksti oksjonil üle poole miljoni euro	17. sajandi koopia Leonaardo da Vinci «Mona Lisa» maalist FOTO: Johanna Geron/REUTERS/Scanpix Itaalia renessansikunstniku Leonardo da Vinci (1452–1519) kuulsa maali «Mona Lisa» 17. sajandi koopia müüdi Pariisis Sotheby’se oksjonimaja oksjonil 552 500 euro eest. Oksjonimaja eksperdid arvasid enne enampakkumise algust, et maali hinnaks kujuneb 70 000–90 000 eurot, teatab reuters.com. Oksjonimaja teatel ei ole teada, kes kuulsa maali koopia tegi, kuid arvatakse, et tegemist on mõne 17. sajandi tuntud kunstivõltsijaga. Originaalne «Mona Lisa» asub juba üle 200 aasta Pariisis Louvre’i muuseumis. Arvatakse, et da Vinci kujutab oma maalil Firenze jõuka siidikaupmehe Francesco Giocondo naist Lisa Gherardinit. «See koopia on suurepärane ja näitab, et Mona Lisa pakub huvi läbi sajandite,» sõnas Sotheby'se oksjonimaja juht Baukje Coenen. Originaalteos suurusega 77×53 on maalitud õlivärvidega paplipuust alusele. Leonardo da Vinci maal «Mona Lisa» Louvre'is. FOTO: ERIC FEFERBERG/AFP/Scanpix Leonardo da Vinci viis oma elu lõpul «Mona Lisa» endaga Prantsusmaale kaasa. Kuningas Francois I ostis selle ära ja pani oma vannituppa. Pärast Prantsuse revolutsiooni (1789–1799) kuulutati nii Louvre kui ka seal olnud kunstiteosed, kaasa arvatud «Mona Lisa», riigi omandiks. 	Elu24	Inna-Katrin Hein	0	7
20. november 2019, 16:00	https://tarbija24.postimees.ee/6830818/eestlaste-arvutimang-disco-elysium-kandideerib-prestiizsetele-auhindadele	Postimees	Eestlaste arvutimäng Disco Elysium kandideerib prestiižsetele auhindadele	Eesti loomekollektiivi ZA/UM tehtud arvutimäng Disco Elysium. FOTO: Mihkel Maripuu Eesti mängustuudio ZA/UM tehtud arvutimäng Disco Elysium kandideerib videomängutööstuse auhinnatseremoonial The Game Awards neljale auhinnale. Disco Elysium on nomineeritud järgnevates kategooriates: The Game Awards, mis on nagu videomängutööstuse Oscarite gala, tunnustab alates 2014. aastast videomängude maailma silmapaistvamaid esinejaid (mänge, mängijaid, üritusi, disainereid, kirjutajaid, arendajaid). Sel aastal antakse auhinnad välja kokku 29 kategoorias. Game Awardsiga teeb koostööd ka enamus mängumaailma suurnimesid: Activision, AMD, EA, Google, Kojima, Microsoft, Nintendo, Tencent, Rockstar Games, Sony, Ubisoft, Valve ja Warner Bros., kelle esindajad küll ei osale kandidaatide ega võitjate valimisel, kuid on ürituse korraldamisel nõustaja rollis. Selle aasta võitjad tehakse teatavaks 12. detsembril aset leidval galal. Üritust kannab üle 53 USA Cinemark kino, kuid seda on võimalik tasuta vaadata ka veebi vahendusel. Hääletada (ja lisainfot ürituse kohta) saab SIIN. 	Tarbija	Magnus Altküla	0	8
20. november 2019, 15:59	https://www.postimees.ee/6830803/iltalehti-ajakirjanik-kusisin-helmelt-kaks-korda-ule	Postimees	Iltalehti ajakirjanik: küsisin Helmelt kaks korda üle Lisatud video!	Eesti kaitsmise plaan B-st ei olnud varem midagi kuulnud, sellepärast küsisin asja kohta kaks korda, selgitab Soome ajalehe Iltalehti poliitikaajakirjanik Lauri Nurmi. Intervjuus Postimehele kinnitas Lauri Nurmi, et temale tuli siseminister Mart Helme välja käidud kaitseplaan B üllatusena. Sellepärast küsis ta ka asja kohta kaks korda. Nurmi kinnitusel vastas Helme küsimusele rahulikult ja läbimõeldult kaks korda, nii soome kui ka inglise keeles. Turvalisusteemadel kirjutava poliitikaajakirjanikuna mõistis Nurmi kohe, et tegemist on uudisega, mis võib Eestiski vastukaja saada. Mida siseminister Mart Helme teile täpselt rääkis? Kohtasin Mart Helmet koos teiste poliitikaajakirjanikega Eesti siseministeeriumis. Helme ütles, et ta loodab, et president Macroni väide NATO ajusurma kohta ei ole tõde, aga pärast seda ta rõhutas, et kunagi ei saa olla päris kindel ja Eesti ei saa olla kindel, kas NATO on töövõimeline ja suudab kaitsta Balti riike. Ta tõdes, et Eestil peab olema plaan B oma kaitsmiseks. Esmaspäeval oli Eesti valitsuses olnud koosolek, kus arutati Eesti ettevalmistust NATO tippkohtumiseks Londonis. Ja siis Helme tõdes, et ta on valitsuses rääkinud ideest, et peab olema plaan B selleks puhuks, kui NATO ei olegi toimimisvõimeline ja täitma enda osa Balti riikide kaitsmisel. Kas te olite sellisest ideest kuulnud ka varem? Ei ole kuulnud sellest varem. Ja sellepärast ka küsisin Mart Helmelt asja kaks korda. Ja ta kordas kaks korda, et tema hinnangul peaks Eestil olema ka plaan B. Ja ta jätkas seda vastust nii, et ta mõtleb sellega uusi turvalisusvõimalusi. Ta rääkis ka n-ö suurtest poistest big boys ja jätkas, et kahepoolsed diplomaatilised suhted suurte riikidega, nagu Suurbritannia, Saksamaa, Prantsusmaa, USA on Eestile tähtsad. Ja turvalisuspoliitikast kirjutava toimetajana mõistsin seda nii, et kui NATO ei suuda olla toimiv, siis Eesti kaitse tagavad Helme hinnangul kahepoolsed suhted suurte riikidega. Ja kui nii on, siis see on eriti suur muutus turvalisuspoliitika mõistmises Läänemere territooriumil. Teisalt jälle Soome ei ole NATO liige, aga ta on ehitanud kahepoolset koostööd ja leppeid Rootsi, Ühendriikide ja Suurbritanniaga. Ma pean väga loogiliseks, et Eesti valitsuses, vaatama sellele, mida peaminister Ratas avalikult räägib, valmistutakse ka selleks, et NATO ei ole toimimisvõimeline ja proovitakse sarnaselt Soomega rajada kahepoolseid suhteid suurte riikidega. Kas te olete kuulnud midagi sellest, et Eestil ja Soomel on plaan teha turvalisuse alal koostööd? Soomes alustas kevadel uus valitsus ja peaminister Antti Rinne programmis vähendatakse rahvusvahelisi õppusi, kuid valitsus, kaitsejõud jätkavad rahvusvaheliste õppustega Läänemerel ja Soome sõdurid on osalenud Eesti peamisel õppusel «Kevadtorm». Minu teadmiste järgi, mida olen saanud Soome turvalisusallikailt, valitsusallikailt, on Soomel ja Eestil NATO vahendusel, kaasa arvatud ka Rootsi, ühiseid plaane Läänemere territooriumi kaitsmiseks kriisiolukorras. Kuigi Soome ei ole NATO liige. Soome on allkirjastanud ühiste kavatsuste memorandumi NATOga ehk siis NATO lennukitel ja laevastikul on valmidus kriisiolukorras kasutada Soome territooriumi. Ja tean, et Soome ühe kriisiõppuse stsenaarium on olnud see, et USA väed tulevad Soome lõunarannikule, et Vene väed ei saaks võtta Soome lõunarannikut enda kontrolli alla, kasvõi selleks, et survestada Balti riike. Paar aastat tagasi USA soomukid harjutasid dessanti Soome lõunarannikule. Ja nendesse plaanidesse on kaasatud ka Eesti, kuigi neist avalikult ei räägita. Kas võib siis ütelda, et Helme idee ei ole tekkinud päris tühja koha pealt? Jaa. Helme vastas sellele küsimusele kümmekond minutit, nii soome kui ka inglise keeles. Ja kirjeldas oma ideed, miks tema hinnangul peab Eestil olema ka plaan B. Ja näiteks ta ütles, et kui Eesti valitsuse ministrid on käinud Washingtonis, on ministrid kuulnud, et ameeriklased räägivad Hiinast-Hiinast-Hiinast, aga ei ole üldsegi rääkinud Venemaast. Ja ta rõhutas, et Eesti jaoks on Venemaa turvalisusoht. Ja Eesti ei saa olla kindel, kuidas ameeriklased suhtuvad. Ta mainis Venemaa ja Türgi soojenenud suhteid ja viitas sellele, et Trump ei toetanud kurdi liitlasi. Ta ütles, et me ei või teada, kuidas USA käitub ja sel põhjusel on NATO kriisis. Ta kasutas väljendusviisi: NATO on kriisis ja selle tagajärg on see, et eestlased peavad kaaluma ka muid võimalusi. Ja ta mainis ka seda, et Prantsusmaa president Macron võib olla lähenemas Moskvale ja arutles, kas ka Macroni saab usaldada. Sama mõtte jätkuks mainis ta veel mitut suurriiki, nagu Suurbritannia, Prantsusmaa, Saksamaa ja rääkis, et Eesti diplomaadid peavad nüüd kiiresti saama aru, mida nendes riikides õigupoolest kahepoolselt mõeldakse. Mitte ainult loota NATO-le. Te ütlesite, et Helme rääkis nii soome kui ka inglise keeles. Kas teie hinnangul rääkis ta neid keeli hästi, kas ta sai kindlasti aru, mida rääkis? Mõistis. Intervjuu alguses Helme ise ütles, et ta tahab rääkida soome keeles ja tean, et ta on kohtunud mitu korda ka Soome uue suursaadikuga ja sel teemal rääkinud. Siis ta ütles veel, et ta täiendab vajadusel oma vastuseid inglise keeles. Ja kui küsisin tema käest võimalikust Venemaa-ohust, NATO suhetest ja kas ka Soome võiks olla kaasatud plaan B-sse. Seda sõna kasutas ta ise, mina ise ei küsinud plaan B kohta, vaid see tuli ka mulle täieliku üllatusena, et Helme kinnitusel selline plaan on ja et Eesti valitsuses on räägitud sellest, et NATO ei saa ilmtingimata kõigi oma kohustustega hakkama. Helme kordas neid avaldusi nii soome kui ka inglise keeles umbes kümne minuti jooksul kaks korda. Ja siis veel, kui olin siseministeeriumist lahkumas, käisin minister Helmelt küsimas, kas võin teda tsiteerida. Ja Helme ütles seepeale inglise keeles «I’m a public person, your’e free to quote,» ehk «olen avalik inimene, võid mind vabalt tsiteerida». Ta ütles siis, et nüüd ma loen Eesti meediast, kui Eesti meedia räägib, mida ma olen Soome meediale rääkinud. Ehk Helme sai kindlasti aru, et tema avaldus NATO kohta ja Läänemere turvalisuse kohta ja Eesti vajadusest panna kokku plaan B, ilmselt koos Läti ja Leeduga, jõuab avalikkuse ette. Ja minu hinnangul ei saanud tal selle kohta midagi ebaselgeks jääda, sest käisin seda veel eraldi kinnitamas. Te olete kogenud poliitikaajakirjanik, mida te ise Helme ideest arvate? Arvan, et see on üsna loogiline jutt. Helme on ju tuntud populist, kuid kui ta rääkis turvalisuspoliitikast, oli ta justkui iga teine poliitik. Ei avalda arvamust EKRE poliitika kohta, kuid turvalisuse seisukohalt on sel mõte sees. Me ei saa ei Eestis ega ka Soomes loota, et USA on Trumpi ajal sada protsenti huvitatud meie piirkonna väikeriikide iseseisvuse kaitsmisest, kui olukord muutub pingelisemaks. Ja just sellepärast peaks igal vastutustundlikul valitsusel nii Helsingis kui ka Tallinnas olema mitu valikuvarianti. Ja Soome poliitikaajakirjanikuna leian, et Tallinnas olev Eesti valitsus on vastutustundlik, kui ta üritab tagada Eesti kaitset ka sellisel juhul, kui NATO hakkab muutuma sisemiselt töövõimetuks, nagu näiteks Türgi olukorra puhul. Praegu kehtivate kokkulepete kohaselt suudaks Türgi peatada artikkel viie käivitamise Eesti kaitseks. Me ei saa ka olla kindlad, kuidas Trump suhtub Balti riikide kaitsmisesse, kui siin ähvardaks sõjaline kriis, kuigi Eestis on NATO väed kohal. Ja sellepärast on Helme idee arendada kahepoolseid suhteid, nii nagu Soome on neid arendanud, loogiline. Ja pean tema avaldust usaldusväärseks just sellepärast, et see oleks Eesti valitsuse jaoks loomulik käitumine. Üllatav oli muidugi see, et selline asi öeldakse avalikult välja. Senini olen kuulnud poliitikuid ametlikult vaid kordavat, et me usaldame NATOt Eesti kaitsmise nurgakivina. Iga mõtlev inimene teab, et valitsused kindlustavad tagalat eri variantidega. Nüüd ütles suure valitsuspartei juht välja, et Eestil peaks olema ka plaan B, see on üllatav. Sellest vast tekib hea diskussioon ja Eestis hakatakse mõtlema, mis see tagavaravariant võiks olla. 	Postimees	Aarne Seppel	44	84
20. november 2019, 15:57	https://sport.postimees.ee/6830869/venemaa-osalemine-jalgpalli-emil-kahtluse-all	Postimees	Venemaa osalemine jalgpalli EMil kahtluse all	Venemaa jalgpallikoondislane Aleksei Mirantšuk laupäeval mängus Belgia vastu. FOTO: Andrey Pronin/ZUMAPRESS.com/Scanpix Kuigi Venemaa jalgpallimeeskond kindlustas endale pääsu 2020. aasta jalgpalli Euroopa meistrivõistluste finaalturniirile, on venelaste osalemine siiski küsimärgi all. EMi I-valikgrupis Belgia järel teise koha saanud Venemaa vutikoondise kohal lasub tõeline ohukirves. Nimelt teatab Briti väljaanne The Guardian, et Venemaa Antidopinguagentuur RUSADA on esitanud Maailma antidopinguorganisatsioonile valeandmeid. RUSADA sai WADAlt tegevusõigused tagasi eelmisel aastal, kuid ühel tingimusel: kõiki RUSADA kogutud andmeid Venemaa dopingujuhtumite kohta lubatakse WADA-l üle kontrollida. Nüüd on selgunud, et RUSADA jäi andmete üleandmisega WADAle hiljaks. Ja mitte ainult. Vaid esitas ka muudetud andmeid ning jättis vilepuhuja poolt teatatud positiivsete dopinguproovide andmed sootuks edastamata. WADA koguneb asja arutama 9. detsembril. Kui peaks selguma tõsisasi, et Venemaa antidopinguagentuur võltsis WADAle esitatud dokumente, siis on tõenäoline, et Venemaa vutikoondis jääb EMi finaalturniirilt kõrvale ja samuti võetakse Venemaalt õigus korraldada EMi finaalturniiri alagrupimänge Peterburis. Venemaa jalgpalliliidu pressišeff Kirill Melnikov ütles, et on siiski kindel, et Venemaa EMil osaleb. «Ei ole saanud FIFAlt, UEFAlt ega ka WADAlt mingisugust teadaannet või ettekirjutust selle kohta, et Venemaa osalus 2020. aasta EMil oleks kahtluse all,» rääkis Melnikov uudisteagentuur TASSile. 	Sport	Postimees Sport	0	0
20. november 2019, 15:48	https://kinoportaal.postimees.ee/6830888/afganistanile-kuldgloobuse-voitnud-rezissoor-hindab-poffil-aasia-filme	Postimees	Afganistanile Kuldgloobuse võitnud režissöör hindab PÖFFil Aasia filme	«Osama» FOTO: IMDB Pimedate Ööde filmifestivalil hakkab filme hindama režissöör Siddiq Barmak, kes on võitnud ka maineka Kuldgloobuse. Hollywoodi välisajakirjanike ühingu tunnustuse pälvis nimekas Afganistani režissöör 2003. aastal filmi «Osama» eest. See on lugu afgaani tüdrukust, kes maskeeritakse poisiks, et ta saaks kodunt välja minna ja tööd leida, et oma ema ja vanaema üleval pidada – Talibani poolt naistele seatud piirangute kiuste.   Tegu on ühe tuntuma Afganistani linateosega, mis võitis väljatuleku aastal hulga auhindu, sh parima debüütfilmi eripreemia Cannes'i festivalil. Ühtlasi on see esimene film, mis võeti Afganistanis üles pärast filmikunsti vaenanud Talibani kukutamist. Rahvusvahelises kinolevis teenis 46 000 dollari eest vändatud linateos ligemale 4 miljonit dollarit, mis teeb sellest Afganistani filmiajaloo edukaima töö. Praegu valmistab Barmak ette uut filmi «Postiljon», mis räägib elust Kabulis vahetult enne 1992. aastal puhkenud sõda. Siddiq Barmak osaleb Tallinnas NETPACi ehk Aasia Filmikunsti Edendamise Võrgustiku žüriis, mis annab välja parima Aasia filmi auhinna. Samasse žüriisse kuuluvad veel Kasahstani produtsent Kanat Torebay ja Eesti dokumentalist Jaanis Valk. Pimedate Ööde filmifestival kestab 1. detsembrini. 	Kinoportaal	Apollo Kinoportaal	0	0
20. november 2019, 15:45	https://tehnika.postimees.ee/6830893/maanteeamet-savisaarele-me-ei-pidurda-interneti-levikut	Postimees	Maanteeamet Savisaarele: me ei pidurda interneti levikut	Valguskaabli paigaldus. FOTO: Elmo Riig/SAKALA Maanteeamet ei nõustu riigikogu lairibavõrgu toetusrühma juhi Erki Savisaare väitega, justkui oleks amet asunud suurimaks takistuseks nn viimase miili ühenduste väljaehitamisel. «Kindlasti ei ole maanteeamet käitunud pahatahtlikult ega otsinud põhjusi, miks tehnovõrke teemaale mitte lubada. Sidetaristu arendamine on täna kindlasti vajalik, selles ei ole kahtlust. Toetusgrupis maanteeamet ei osalenud ja selles osas meie poole pöördutud ei ole,» ütles Postimehele maanteeameti strateegilise planeerimise direktor Martin Lengi. Mõnevõrra teisel arvamusel oli oma eilses avalduses Erki Savisaar. «Toetusgrupp on veendunud, et kõik riiklikud asutused ja ettevõtted peavad tegema koostööd riiklike eesmärkide saavutamisel, mitte otsima vabandusi, miks midagi teha ei saa. Ühiselt leidsime, et suurimaks takistuseks viimase miili ehitamisel on osutunud maanteeamet,» ütles toetusrühma esimees Erki Savisaar pärast eile toimunud koosolekut. Maanteede renoveerimisel ja ehitamisel «unustatakse» Savisaare sõnul planeerida sidetrassid, sidetrasside läbiviigud maanteede alt ning ka perspektiivsed mobiilimastid. Olemasolevate planeeringute juures on poliitiku sõnul aga äärmiselt keeruline projektidele kinnituse saamine, kuna peamiselt püütakse leida põhjusi, miks kaabel ei tohiks üle maantee minna või olla maantee kõrval. Martin Lengi sõnul on maanteeamet teinud aga koostööd nii Elektrilevi, muude võrguarendajate kui ka projekteerijatega ning proovinud aidata kaasa viimase miili rajamisel mõistlike lahenduste leidmisele. «Teeprojektide koostamisel on tehnovõrkude omanikud kaasatud. Maanteeamet saab arvestada muu taristu osas nende vajadustega, mida teenusepakkujad on projekteerimise käigus välja toonud,» ütles Lengi. Ta märkis, et teede ehitusobjektide raames on väga keeruline hinnata, millist taristut erinevad teenusepakkujad vajavad. «Eelkõige oleks sellistel juhtudel vajalik tehnorajatiste omanikepoolne õigeaegne vajaduste selgitamine ja valmidus vastavatesse võrguelementidesse investeerida,» ütles Lengi. «Maanteeamet peab hoolitsema, et riigitee rajatised säiliksid ja oleksid ohutud, samuti arvestama riigiteede hoolduse ja arendusvajadustega. Erinevatel põhjustel võib teega külgnevalt olla asukohti, kuhu tehnovõrgu rajamine ei ole mõistlik või otstarbekas.» Ka Elektrilevi taristuliitumiste teenuste juht Oliver Ruus arvas erinevalt poliitikutest, et maanteeamet ei ole sidevõrgu ehitamise projektis takistuseks. «Vastupidi, sidevõrgu ehitus tähendab koostöö tegemist mitme osalisega, teiste hulgas ka maanteeametiga, kui meil on vaja võrgu rajamiseks teid ületada. Arusaadavalt esineb sellega seoses piiranguid ja kõiki rahuldava kokkuleppe saavutamine nõuab põhjalikku tööd,» oli Ruus diplomaatiline. Ta loodab, et tulevikus jõutakse ametiga tüüpsete lahendusteni, kuidas teede ja sidevõrkude arendus kooskõlla viia. Eesti on Euroopa Liidus interneti püsiühenduse levikult viimaste seas. Kogu Euroopa püsivõrgu toetusraha (ligi 70 miljonit) on läinud Põhjamaade telekomiettevõtete mobiilimastide ühendamise peale ja osalt ka kohalike omavalitsuse hoonete ning riiklikult tähtsate objektide (näiteks Ärma talu Viljandimaal) varustamiseks kiire internetiga. 	Tehnika	Aivar Pau	1	120
20. november 2019, 15:42	https://kultuur.postimees.ee/6830891/jaak-joala-sarjast-ilmus-kaheksas-eestikeelne-plaat	Postimees	Jaak Joala sarjast ilmus kaheksas eestikeelne plaat	Jaak Joala plaat „Arm mu ainus aare“. FOTO: plaat Jaak Joala sarjast ilmus kaheksas eestikeelne plaat pealkirjaga „Arm mu ainus aare“. Plaadi esitlus toimub esmaspäeval, 25. novembril kell 18 Solarise keskuse Apollo raamatupoes ning seal musitseerib akordionist Henn Rebane ja selle plaadiga seonduvat meenutavad muusikud Tõnu Sal-Saller ja Tõnis Kõrvits, taustalauljad Liivi Rei ja Merle Talvik. Plaadi koostaja Olavi Pihlamägi kinnitusel on see senistest oluliselt mahukam kogumik, sisaldades koguni 29 laulu väga erinevates stiilides: „Plaati kokku panema hakates oli mul päris palju kahtlusi, sest selle kogumikuga oleme jõudnud Jaak Joala nimetähtedega kujundatud seeria eelviimase ehk L täheni ning pidin kurvalt tõdema, et kõiki Jaagu laule me nagunii avaldada ei jõua. Selle helikandja ideeks sai aga Jaagu poolt lauldud erinevate maade heliloojate looming. Siit leiame säravate seitsmekümnendate hitte nagu „Võta mind kaasa (ja kaugele saarele vii)“, „Papa Joe“, „Mine nüüd“, „Minu rõõmud“. Siin on Soomes teiseks rahvushümniks kujunenud „Sinine ja valge“, hispaanlaste kuulus „Lahkumissuudlus“ (La Paloma)“, itaallaste evergreenid „Santa Lucia“ ja „Tule tagasi Sorrentosse.“ Pihlamägi jätkab: „Omaette rühma moodustavad prantsuse šansoonid nagu „See on nii hea (C´est si bon)“, „Pariisi tänavapoiss“. Plaadi lõpetavad kaks eelmise sajandi alguses kirjutatud pala nagu „Hõbedaselt helgib juuksekuld“ ning kirsina tordil „Varahommikul“, mis Jaagu esituses oli täiesti arhiivitolmu alla mattunud. Üldse on sellel kogumikul päris mitmeid laule, mille avastamine pakub muusikasõbrale tõelist rõõmu. Üks nendest on Priit Raiki „Mu kutsikas“ või Gunnar Pedraudse „Printsi laul“. Põhiosa lauludest on salvestatud koos Kustas Kikerpuu juhatatud ansamblitega, kuid ka Eesti Raadio estraadiorkestri ning ansamblitega „Apelsin“ ja „Pirita“. Plaadi bukletile kirjutasid avasõnad legendaarsed raadiohääled Helgi ja Tõnis Erilaid. JAAK JOALA „Arm mu ainus aare“ loolist: Arm mu ainus aare (Hugo Peretti, Luigi Creatore, George David Weiss – Kustas Kikerpuu) 1977 Minu rõõmud (Tony Macaulay, Roger Greenway, Roger Cook) 1972 Tral-la-lii (Gilbert O´Sullivan – Kustas Kikerpuu) 1973 Elize (Pierre Groscolas, Michel Jourdan – Marju Kuut) 1977 Päev, mil kohtasin Maried (Hank Marvin) 1977 Hümn päikesele (Solomon Amarfio, Teddy Osei, Mac Tontoh – Kustas Kikerpuu) 1976 Narr (Leslie Bricusse, Anthony Newley) 197 Päev on möödas (Kenneth Gamble, Leon Huff – Heldur Karmo) 1977 Papa Joe (Mike Chapman, Nicky Chinn) 1973 Võta mind kaasa (Albert Hammond, Michael Hazlewood – Kustas Kikerpuu) 1970 Nüüd mine (Gilbert O´Sullivan – Vally Ojavere) 1975 Vana tramm (Kustas Kikerpuu – Kustas Kikerpuu) 1970 Daada-daada (Kari Kuuva – Kustas Kikerpuu) 1972 See on ju teada (Albert Hammond, Michael Hazlewood – Kustas Kikerpuu) 1973 Palmipuude all (Kaj Westerlund, Klaus William Blomqvist – Kustas Kikerpuu) 1976 Lahkumissuudlus (Sebastian Yradier - Kustas Kikerpuu) 1976 Tule tagasi Sorrentosse (Giambattista & Ernesto de Curtis – Kustas Kikerpuu) 1976 Santa Lucia (Napoli traditsionaal – Kustas Kikerpuu) 1976 See on nii hea (Ange Eugene Betti, André Hornez – Lauri Leesi) 1990 Kuidas küll mul pea käib ringi (Norbert Glanzberg, Jean Constantin – Lauri Leesi) 1990 Suured bulvarid (Norbert Glanzberg, Jaques Plante – Lauri Leesi) 1990 Pariisi tänavapoiss (Adrien Marès, Mick Micheyl – Lauri Leesi) 1990 Sinine ja valge (Jukka Kuoppamäki – Heldur Karmo) 1975 Kiisukäpp, miisukäpp (Burt Bacharach, Hal David – Heldur Karmo) 1977 Mu kutsikas (Priit Raik – Arvi Siig) 1971 Koduvärav (Šoti traditsionaal – Heldur Karmo) 1972 Printsi laul (Gunnar Pedraudse) 1972 Hõbedaselt helgib juuksekuld (Hart Pease Danks, Eben Eugene Rexford – Aino Otto) 1975 Varahommikul (Julián Robledo, Dorothy Terriss – Uno Kreen) 1973 	Kultuur	Kultuuritoimetus	0	2
20. november 2019, 15:40	https://tarbija24.postimees.ee/6830885/uskumatu-suur-kliimapoore-jooksis-juba-liiva	Postimees	Uskumatu: suur kliimapööre jooksis juba liiva	Juba kavas fossiilkütusetoodang nurjab Pariisi kliimaleppe täitmise FOTO: Leo Lintang/PantherMedia / Leo Lintang Kavandatav või juba torujuhtmetesse jõudnud nafta-, gaasi- ja kivisöetoodang ületab koguse, mille korral on võimalik maakera kliima soojenemist pidurdada, hoiatasid ÜRO ja juhtivad töörühmad kolmapäeval. Maailm toodab peatselt 50 protsenti rohkem fossiilkütuseid, kui on võimalik põletada, tõstmata maakera pinnatemperatuuri üle kahe protsendi tööstusrevolutsiooni eelse tasemaga võrreldes, osutatakse värskes raportis. Kui tahta piirata temperatuuri tõusu 1,5 kraadiga Celsiuse järgi, ületab kavandav kütusetootmine rohkem kui kahekordselt lubatava koguse. 2015. aasta Pariisi kliimaleppes on võetud eesmärgiks piirata maakera soojenemine 2, võimalusel aga parem 1,5 kraadi võrra tööstuseelsest tasemest. Juba praegu, kui temperatuuri tõus on 1 °C, kimbutavad inimesi kuumalained, üleujutused ja ülitugevad tormid, mille kahju võimendab merepinna tõus. Üleinvesteerimine söe-, nafta- ja gaasivarudesse tähendab, et ka edaspidi jäädakse kasutama infrastruktuuri, mis on otseses vastuolus vajadusega piirata järgmistel kümnenditel järsult kasvuhoonegaaside emissiooni, hoiatavad teadlased. Ühes ÜRO eelmise aasta raportis jõuti järeldusele, et 1,5 kraadi eesmärgi täitmiseks peab CO2 emissioon kahanema 2030. aastaks 45 protsenti ja jõudma 2050 aastaks nn netonullini. Tootmislõhe «Me näitame esimest korda, kui suur on vastuolu Pariisi temperatuurieesmärkide ning riikide söe-, nafta- ja gaasiplaanide ja poliitika vahel,» ütles üks raporti autoreist Michael Lazarus, kes juhib Stockholmi Keskkonnainstituudi USA keskust. Lõhe tootmise ja Pariisi kliimaeesmärkide vahel on suurim söe puhul, ilmneb raportist, mille koostamisel osalesid ÜRO keskkonnaprogramm ja neli kliimamuutuse uurimiskeskust. Riikidel on kavas toota 2030. aastaks 150 protsenti rohkem sütt kui võimaldaks 2 °C eesmärk, ja 280 protsenti rohkem kui tahetakse, et maakera temperatuur ei tõuseks üle 1,5 °C. Maailma suurim söetootja Hiina andis 2017. aastal üle 40 protsendi globaalsest toodangust. Sealne söetoodang kahekordistus aastatel 2000–2013, langes siis pisut, enne kui saavutas praeguse tõuva trendi. Naftat ja gaasi on riigid tootmas 2040. aastaks 40–50 protsenti kliimaeesmärke arvestatavast lubatud piirist rohkem. USA tootis eelmisel aastal mõlemat fossiilkütust rohkem kui ükski teine riik, ja söetoodangult on ta maailmas teine. President Donald Trumpi valitsus, kes teatas novembri algul Pariisi kliimaleppest lahkumise otsusest, on astunud samme nii nafta- kui ka gaasitootmise edendamiseks. Samas on lubatud toetust tehnoloogiatele, mis püüavad kinni elektrijaamade CO2 emissiooni. Sügavas augus Paljud 2018. aastal ja selle aasta esimesel 10 kuul suurtes fossiilkütusekompaniides heaks kiidetud nafta- ja gaasiprojektid näivad eeldavat, et maakera temperatuur tõuseb tublisti üle 2 °C, ilmneb oktoobris avaldatud uuringust. Selle perioodi 18 suurt investeeringut kogusummas 50 miljardit dollarit, lisaks 21 miljardit dollarit heakskiitu ootavatele taristuprojektidele, toovad tulu ainult Pariisi leppe eesmärkide ületamise korral. Kolmapäeval avaldatud raportis osutatakse mitmele võimalusele, kuidas fosiilkütuste tootmislõhet vähendada, kuid tõdetakse, et muudatuse saavutamine on väga raske. Üks võimalus on riigitoetuste vähendamine. Möödunud aastal jagati nafta-, gaasi- ja söetootmises üle maailma otsetoetustena välja kümneid miljardeid dollareid. Raportis soovitatakse naftahiidudel loobuda uute maardlate kasutuselevõtust ja pöörduda selle asemel keskkonnasäästlike energiaallikate poole. Vaid vähesed on selles suunas samme astunud. «Suure osa probleemist moodustavad söe-, nafta- ja gaasitootmist toetavad valitsused,» ütles Måns Nilsson, üks raporti 50 autorist. «Me oleme sügavas augus ja peame kaevamise lõpetama.» 	Tarbija	BNS	8	86
20. november 2019, 15:34	https://poliitika.postimees.ee/6830872/kuula-ja-loe-mida-ikkagi-utles-mart-helme-skandaali-tekitanud-intervjuus-soome-ajakirjanikule	Postimees	Kuula ja loe: mida ikkagi ütles Mart Helme skandaali tekitanud intervjuus Soome ajakirjanikule	Mart Helme. FOTO: Remo Tõnismäe Siseminister Mart Helme sattus skandaali, kui ütles Soome ajalehele, et Eesti valitsus on alustanud kaitsepoliitilise varuplaani koostamist juhuks, kui NATO ei suuda Balti riike kaitsta. Helme sõnul ei ole ta öelnud, nagu tegeleks Eesti valitsus koos naaberriikidega NATO-le alternatiivi otsimisega, ning kui Iltalehti ajakirjanik tema sõnadest sedamoodi aru sai, siis mõistis ta teda valesti. Postimees avaldab Mart Helmega tehtud intervjuu helisalvestise ning selle tõlke eesti keelde. Lauri Nurmi, Alma Media, Iltalehti poliitikatoimetaja. Mind huvitab Soome ja Venemaa suhe. Kui öelda asjad ausalt välja, siis Soome lahel on vaid üks oht ja see on Venemaa. Soomlased kardavad endiselt Venemaad ja hangivad sellepärast miljardite eest hävitajaid. Kui suur julgeolekurisk on Eestile Venemaa ja teiseks venekeelne vähemus Eestis? Kas NATOst piisab Eesti iseseisvuse säilitamiseks? No jah. See on keeruline küsimus. Eestile on Venemaa alati oht. Ja see sõltub sellest, milline valitsus seal Venemaal on. Sellel on kaks poolt. Üks on see, et kui seal diktatuur, selline karm režiim, see näitab, et seal on selline sõjaline oht. Kui seal on demokraatlik valitsus ja tuleb viisavabadus Venemaa ja Euroopa Liidu vahel, siis tähendab see, et Eesti ujutatakse venelastega üle. See on meile eestlastele teistsugune oht. Nii et Venemaaga on alati keeruline olukord. Mis nüüd puutub NATOsse, siis ma ei taha öelda, et Macron kõneleb sajaprotsendiliselt õigust. Et NATO on ajusurmas. Aga selge on, et NATOs on probleeme ja kui me oleme toetanud oma julgeoleku NATO-le, siis me vaatame väga teraselt, mis seal juhtub. Nüüd tuleb Londonis NATO tippkohtumine ja me eile valitsuses valmistusime selleks kohtumiseks ja me vaatame, mis seal juhtub ja me töötame nii öelda plaani B kallal. Ehk mida siis Eesti teeb, ja mitte ainult Eesti, vaid ka teised Balti riigid, kui Macron tõesti on kõnelenud tõtt. Ma arvan, et see ei ole tõsi, et Macron liialdas oma seisukohaga. Aga meile teeb muret Lähis-Idas toimuv: ma pean silmas sõprust või partnerlust – kuidas iganes seda nimetada – Venemaa ja Türgi vahel. See on murettekitav. Ja loomulikult me ei tea täpselt, mida ameeriklased kavatesevad teha, sest mitmed meie ministrid on külastanud hiljuti Ameerika Ühendriike ja kõik seal räägivad Hiinast. Väga vähesed inimesed räägivad endiselt Venemaast: “Hiina, Hiina, Hiina! Kaug-Ida, Kaug-Ida, Kaug-Ida! Jah, Venemaa samuti, aga me ei ole Venemaa pärast mures.” Meie oleme Venemaa pärast mures, nii et me peame tööd tegema. Ja nagu ma väljandasin ennast eile valitsuse nõupidamisel, siis nüüd me peame pingutama isegi rohkem oma diplomaatias, et saada teada, mis on nii öelda suurte poiste positsioon. Ja mitte ainult Ameerika Ühendriikide, aga ka brittide – mis juhtub Brexitiga, missugused suhted on Ühendkuningriigil pärast seda, kui nad lahkuvad Euroopa Liidust ja eriti, missugune saab olema nende poliitika Venemaa suhtes ja missugune saab olema nende poliitika Balti riikide suhtes? See on meile väga oluline. Ja samuti mis hakkab juhtuma Saksamaal? Merkeli ajastu on läbi. See on selge. Mis hakkab juhtuma järgmisena? Kui palju muutub nende välispoliitika Saksamaal? Mitte keegi ei tea. Missugune saab olema Prantsusmaa poliitika? Kas nad vaatavad üha enam ja enam Vahemere suunas? Kas nad otsivad lähemaid suhteid Moskvaga? Kõik on praegu ebaselge. See on külma sõja järgse perioodi lõpp. Ja mis juhtub järgmiseks, ei tea täpselt keegi. Ja sellepärast peab meil olema plaan B. See ei tähenda, et plaan B tähendaks, nagu me mõtleme Venemaa sissetungile või millelegi seesugusele. Me lihtsalt peame mõtlema uutele julgeolekumustritele tuleviku tarbeks. Kui see juhtub, kui too juhtub, kui miski kolmas juhtub, siis mida me teeme uues olukorras? Me peame töötama välja alternatiivsed stsenaariumid. Võib ka Soome olla sellesse plaani B kaasatud? Soome on alati sellesse kaasatud, sest kui miski puudutab Eestit, puudutab see ka Soomet. Ma arvan, et Soome pole huvitatud sellest, et Soome lahe lõunakaldal ei ole sõltumatu Eesti, vaid on taaskord Vene impeerium. Ma arvan, et see ei lähe sel viisil. Ajalugu ei korda ennast kunagi täpselt. Aga on selge, et Euroopa Liit on kaotamas oma haaret. Me ei saa loota Euroopa Liidule kui mingit laadi julgeolekugarantiile. Macronil võivad olla tema suured unistused Euroopast kui jõukeskmest. Euroopa pole jõukese ja tulevikus on see isegi vähem jõukese. Vaadakem reaalsusele otsa: see on täpselt nii. Ehk te ei või kindlad olla ei NATO-le ega ELile? Ma arvan, et me võime kindlad olla mitmele NATO liikmesmaale. Aga NATO tervikuna on midagi, mille puhul me ei saa kidlalt defineerida, mis on selle tulevik. Võib-olla saab kõik olema hästi. NATO-l on olnud kriisiolukordi varemgi, aga ka see on kriisiolukord. Nii et kuidas NATO saab üle sellest kriisiolukorrast, ei tea mitte keegi. Seepärast me peame töötama väga tugevalt, et meil oleks individuaalsed partnersuhted teatud riikidega. 	Poliitika	Postimees	7	152
20. november 2019, 15:33	https://maailm.postimees.ee/6830875/video-rumeenias-ja-uhendkuningriigis-voeti-vahele-kupeldamisjouk	Postimees	Video: Rumeenias ja Ühendkuningriigis võeti vahele kupeldamisjõuk	Operatsioon inimkaubanduse ja seksuaalse ärakasutamisega tegelenud jõugu vastu Ühendkuningriigis. FOTO: Kaader Europoli videost Ühendkuningriigi Lõuna-Yorkshire krahvkonna politsei ja Rumeenia politsei võtisid eile koostöös Europoliga vahele kuritegeliku jõugu, mis tegeles inimkaubandusega seksuaalse ärakasutamise eesmärgil. Politseinikud otsisid operatsiooni käigus läbi viis maja Rumeenias ja kuus Ühendkuningriigis ning vahistasid kahtlustatuna organiseeritud kuritegevuses üheksa inimest Briti saatel ja kolm Rumeenias. Lisaks tegi politsei kindlaks kaheksa arvatavat inimkaubanduse ohvrit, kõik naised vanuses 18-30 eluaastat, vahendas Europoli pressiteenistus. Alates 2017. aastast tegutsenud kuritegelik jõuk otsis ohvreid Rumeenia majanduslikult kehval järjel piirkondadest, lubades naistele arvestatavat sissetulekut. Ohvrite leidmiseks lõid jõugu liikmed esmalt lähedase suhte naistega, et tekitada neis emotsionaalset sõltuvust. Mitmed grupeeringu liikmed olid ise lõpuks suhtes naistega, keda seksuaalselt ära kasutati. Europol toetas Rumeenia ja Ühendkuningriigi politseijõude infovahetusel ja andmeanalüüsis. 	Maailm	PM	0	0
20. november 2019, 15:25	https://sport.postimees.ee/6830861/kristjan-ilves-kukkus-ja-hooaja-algus-lukkub-edasi	Postimees	Kristjan Ilves kukkus ja hooaja algus lükkub edasi	Kristjan Ilves vajas kukkumise järel meedikute abi ka Seefeldis, kus tagajärjed olid leebemed. FOTO: Tairo Lutter 17. novembril toimusid Falunis Norra meistrivõistlused kahevõistluses, millest võttis osa ka Kristjan Ilves. Suur võistlejate arv ja ebatavaliselt soe ilm tingisid võistlustingimuste kiire muutumise, mis omakorda põhjustas hüppevõistlusel kahe sportlase kukkumise. Üks neist oli Kristjan Ilves ja teine Norra kahevõistleja Magnus Krog, kes hüppas pärast Ilvest. Pärast Krogi kukkumist hüppevõistlus katkestati ning Kristjan Ilves läbis kohalikus haiglas arstliku kontrolli, kus esialgsetel uuringutel tuvastati vigastus kaelapiirkonnas. Seejärel kiiresti kodumaale naasnud (18. novembri õhtul) Kristjan edastas Rootsis tehtud uuringute info dr Madis Rahule, kes konsulteeris radiloogia ja lülisamba spetsialistidega. Arstide lõplikul hinnangul on tegemist kaela piirkonnas lülisamba sidemete vigastusega, millest taastumiseks on vajalik minimaalselt kahenädalane täielik puhkus. Korduvad uuringud tehakse 4 nädala pärast ja sellest oleneb edasine võistlustesse sekkumine. Seetõttu lükkub Kristjan Ilvese avastart MK-sarjas sel hooajal uue aasta algusesse. 	Sport	Postimees Sport	0	4
20. november 2019, 15:25	https://maailm.postimees.ee/6830757/vasakpoolsete-vaadetega-professor-lasi-tudengitel-eemaldada-mannerheimi-pildi	Postimees	Vasakpoolsete vaadetega professor lasi tudengitel eemaldada Mannerheimi pildi	Carl Gustaf Emil Mannerheim. FOTO: akg-images/akg-images/Scanpix Oulu ülikooli sotsioloogiaprofessor Vesa Puuronen avaldas survet klassiõpetajate ühingule, et nad võtaksid seinalt maha Carl Gustaf Mannerheimi pildi, sest Puuroneni hinnangul oli tegemist vastuolulise isiksusega. Pilt võeti maha peale seda, kui Puuronen saatis laiali pildi ülespanekut kritiseeriva e-kirja. «Mu sõnum ei ole ainult selle pildiga seotud, vaid ka sellega, et tudengiühing korraldas esimese aasta tudengitele võistluse, mille üks osa on selfie tegemine Marskiga,» kirjutas Puuronen, kasutades Mannerheimi hüüdnime Marski. Professor lisas, et selfie'sid tehakse koos eeskujude või iidolitega. Ta jätkas, et Mannerheimi pilt ei tohiks tudengiühingu seinal rippuda, sest ta oli liiga vastuoluline isiksus. Carl Gustaf Emil Mannerheim oli Soome kodusõjas valgete armee juht, sõdides punaste vastu. Kodusõjas saadeti nii valgete kui punaste poolt korda palju julmusi. Seetõttu peab osa Soome ühiskonnast Mannerheimi valgete juhina vastuoluliseks isikuks. Tema väitel oli Mannerheim Talvesõja-järgse rassimõtlemise pooldaja. Puuronen viitas ka oma pere ajaloole ning Mannerheimi vastutusele Soome kodusõjas hukkunute eest. «Mannerheim oli väga vastuoluline isik,» kirjutas Puuronen. «Temaga on seotud palju asju, mida ei saa pooldada või heaks pidada. Selle tõttu ei ole minu arust sobiv, et tudengiühing soovib sellise tegevusega panna oma liikmeid sellist isikut ihaldama.» Pärast kirja saamist eemaldas ühing rebaste võistlusest Mannerheimi pildiga selfie tegemise. Asi sai avalikuks pärast seda, kui Puuroneni e-kirja avaldas eile Twitteris põlissoomlasest parlamendisaadik Sebastian Tynkkynen. Puuronen lükkab tagasi väited, nagu oleks ta tudengeid mõjutanud. «Mina ei ole kindlasti neid mõjutanud. Ma andsin soovituse. Oleksin samamoodi sekkunud, kui tegemist oleks olnud mingisuguse muu sobimatu pildiga.» Küsimusele, kelle pilte Puuronen veel avalikust ruumist eemaldaks, ta ei vastanud. «Mul on suguvõsas ja perekonnas inimesi, kelle saatuse määrasid Mannerheimi teod,» selgitas ta. Vesa Puuronen on töötanud teaduri, lektori ja professorina Joensuu, Lappi, Kuopio ja Ida-Soome ülikoolis. Tema uurimusteemade hulgas on olnud ka rassism. Ta on Rovaniemis Vasakliidu linnavolikogu liige ning on ta on kuulunud Soome Kommunistlikusse Parteisse. Oulu ülikooli kasvatusteaduste dekaan Kati Mäkitalo on vahejuhtumist teadlik. Kuna osapooled jõudsid kokkuleppele, siis loodab Mäkitalo, et sotsiaalmeedias ei minda isiklikuks. Ta tõdeb, et osa tudengeid on Puuroneni kirjale reageerinud jõuliselt. «Mõne jaoks oli alandav see, kuidas professor teema oma kirjas esile tõi,» sõnas Mäkitalo. «Ma muidugi loodan, et tudengid mõtlevad ja on teadlikud sellest, millist mõju eriliste piltide või esemete eksponeerimine võib tekitada. Peame rohkem läbi mõtlema selle, kuidas ja mil viisil me toome asju esile, sisustame ruume, kasutame pilte või ennast riietame.» Mäkitalo rõhutab, et tema teaduskonna puhul on tegemist praeguste ja tulevaste õpetajate ja kasvatajatega. «See on meile õppetund selle kohta, milliseid tundeid ja mõtteid võivad erinevad pildid ja teod tekitada. Selliseid olukordi tuleb ette iga päev ja tänu sellele saame õppida üksteisega konstruktiivselt suhtlema.» 	Maailm	YLE / Iltalehti / PM	4	182
20. november 2019, 15:21	https://sport.postimees.ee/6830752/kuus-kusimust-kontrolli-oma-spordialaseid-teadmisi	Postimees	Kuus küsimust. Kontrolli oma spordialaseid teadmisi!	Endine NBA leedulasest mängija Sarunas Marciulionis kuulub ka liiga Kuulsuste halli. FOTO: Charlie Neibergall/AP/Scanpix Postimehe spordialases ajaviiteviktoriinis küsitakse tõelisi mälumänguküsimusi. Oled tugitoolisportlane või mitte? Kas tead jalgpalli Euroopa meistreid või kui kui hästi tunned spordi lähiajalugu? Mängi mängu, turguta aju ja saad teada! Viktoriiniga saad alustada siin:  	Sport	Postimees Sport	0	3
20. november 2019, 15:20	https://heureka.postimees.ee/6830820/taismahus-loe-mille-parast-keskkonnauhendused-asekantsler-marku-lambi-taandumist-nouavad	Postimees	Täismahus: loe, mille pärast keskkonnaühendused asekantsler Marku Lambi taandumist nõuavad	Marku Lamp FOTO: Mihkel Maripuu / Postimees / Scanpix Täna avaldatud umbusaldusavalduse kohaselt on keskkonnaministeeriumi asekantsler Marku Lamp kaotanud oma tegevusega keskkonnaühenduste usalduse. Ühenduste jaoks sai viimaseks piiriks ning pöördumise ajendiks hiljutine Rail Balticu keskkonnamõjude leevendamise tõkestamine, kus asekantsler andis oma ametivolitusi ületades ning looduskaitseseaduses sätestatud protseduure eirates käsu kustutada keskkonnaregistrist kaitseala moodustamise ettepanek. Samas on pinged keskkonnaministeeriumi juhtkonna ja looduskaitseorganisatsioonide vahel kestnud kauemgi ning ka etteheited Marku Lambile ulatuvad ajas palju kaugemasse aega. Muu hulgas näevad keskkonnaühendused huvide konflikti selles, et ühelt poolt peaks Lamp vastutama looduskaitse eest, kuid juhib samas Riigimetsa Majandamise Keskuse nõukogu. Loe keskkonnaühenduste avaldust täismahus:  	Heureka	Kaur Maran	0	19
20. november 2019, 15:19	https://tarbija24.postimees.ee/6830851/suur-moju-lastevanematele-miinimumpalk-tostab-tasusid-ja-huvitisi	Postimees	Suur mõju lastevanematele: miinimumpalk tõstab tasusid ja hüvitisi	Samal ajal kui miinimumpalk tõstab elatist ja vanemahüvitist, tõusevad ka lasteaiatasud. FOTO: Andriy Popov/PantherMedia / Andriy Popov Vahepeal tülli keeranud tööandjad ja ametiühingud jõudsid riikliku lepitaja toel üksmeelele ning kehtestasid järgmise aasta alampalgaks 584 eurot kuus ning 3,48 eurot tunnis. Võrdluseks, sel aastal on alampalk 540 eurot, mullu oli see 500 eurot. Koos sellega aga kerkib ka rida tasusid ja hüvitisi. Samal ajal kui miinimumpalk tõstab elatist ja vanemahüvitist, tõusevad ka lasteaiatasud. Nimelt näeb seadus ette, et omavalitsused võivad lasteaia kohatasuna küsida kuni 20 protsenti alampalgast. Enamik omavalitsusi on tasuks kehtestanud mingi kindla protsendi miinimumist, mis tähendab, et kui tõuseb alampalk, suureneb ka kohatasu. Näiteks Tallinnas on lasteaiatasu 12,2 protsenti alampalgast ehk lasteaiatasu tõuseb 66 eurolt 71 euroni. Samamoodi mõjutab see elatisraha, sest seaduse järgi ei või igakuine elatis ehk tavakeeles alimendid ühele lapsele jääda alla poole alampalgast. Kui seni oli see 270 eurot, siis tulevast aastast on minimaalne elatis 292 eurot. Tõuseb ka vanemahüvitis neil, kellel kas polnud sissetulekut või see jäi alla miinimumi ettenähtud perioodil. Seega saavad esimesed edaspidi 540 ja teised 584 eurot vanemahüvitist. Mõju on ka lapsepuhkuse tasule, mida makstakse alampalga alusel. Nimelt on emal või isal õigus igal kalendriaastal saada lapsepuhkust – kolm tööpäeva, kui tal on üks või kaks alla 14-aastast last ning kuus tööpäeva, kui tal on vähemalt kolm alla 14-aastast last või vähemalt üks alla kolmeaastane laps. Nii ongi, et lapsepuhkuse päevatasu tõuseb tänavuselt 25,6 eurolt tuleval aastal 27,7 eurole. 	Tarbija	PM Tarbija	3	102
20. november 2019, 15:14	https://tartu.postimees.ee/6830100/voimlas-alustanud-ju-jutsu-sportlane-voidutseb-austraalias	Postimees	Võimlas alustanud ju-jutsu sportlane võidutseb Austraalias	Tõll Simson (paremal) on teeninud ju-jutsus praeguseks endale pruuni vöö, mille andis talle üle kauaaegne treener Martin Aedma. FOTO: Erakogu Teisel pool maakera, Austraalia palmide all treenib igapäevaselt Brasiilia ju-jutsu (BJJ) sportlane Tõll Simson, kes on sel alal kuue aastaga saavutanud pruuni vöö. Simson on elu parimas vormis, puudu on veel vaid must vöö. Simson proovis BJJi treeninguid esimest korda 2014. aasta jaanuaris Tartu spordiklubis Võimla. «Valisin BJJi, sest tajusin, et see on minu jaoks kõige põnevam spordiala,» ütles Tõll Simson, kes on lõviosa oma teadmistest saanud Eesti esimese musta vöö omanikult Martin Aedmalt. BJJis tähistavad sportlase arengut viis vöötaset: valge, sinine, lilla, pruun ja must. Sinise vöö teenis Simson 11 kuuga, mõne aasta jooksul pärjati ta mitmel korral Eesti meistriks ning 2016 võitis Simson Berlin Open No-gi võistlusel kergekaalus hõbeda. Aasta hiljem oli käes lilla vöö. Treenib parimatega 2017. aastal otsustas Simson, et tahab ju-jutsule pühenduda. Aedma kutsus ta Soome treeningutele. Mõeldud, tehtud. «Martin ongi minu jaoks Eesti BJJ-meister, kelle juures hakkasin treenima kohe pärast baaskursust. Ta ei ole õpetanud mulle üksnes tehnikaid,» rääkis Simson. «Tunnen Tõlli ligi viis aastat ja mäletan, kuidas ta alguses kasutas võrdlemisi naljakaid tehnikaid,» muigas Aedma. Treeneri sõnul jääb Eesti tase Euroopas pigem keskmiseks ning julgematel sportlastel tulebki sageli mujale minna. Simsoni üks parimaid tulemusi on seni 2017. aasta Soome lahtiste meistrivõistluste kuld. «See on mu ainuke suurema võistluse kuld. See oli mu lilla vöö debüüt. Hõbe on alati tore, aga kuld on fookus,» ütles Simson. Mulle on tähtis tõestada endale, et olen antud vöö vääriline, ütles Tõll Simson. Pruuni vöö teenimine nõudis kaks rasket aastat Aedma õpipoisina. «Mäletan, kuidas Martin mulle Soomes pruuni vöö ümber sidus. Läks tubli kuu aega, kui ise ka lõpuks seda uskuda suutsin,» meenutas Simson. Kui Soome ennast ammendas, avanes uks Austraalias. «Siin on väga põnev ju-jutsuskeene,» ütles Simson. «Leidsin siin ägeda klubi, kust mul on väga palju õppida,» lisas ta. Treeninguid on viis-kuus korda nädalas, kuid ilma treenerita. «Minu klubis on palju kõrgel tasemel võistlejaid ning treeningud pole juhendatud. Lepime ise aja kokku, harjutame ning õpime erinevaid liigutusi ja strateegiad,» rääkis Simson. Must vöö on veel puudu, aga see pole praegu oluline. «Tahan tõestada endale, et olen antud vöö vääriline,» ütles ta. Kodu südames BJJiga tegelemine on õpetanud vaatama inimesi teise pilguga. «Jälgin huviga nende pingutusi erinevatel aladel ja oskan neid nüüd hinnata,» ütles Simson. Oma koduklubil hoiab ta samuti silma peal. «Võimlas treenib väga palju minu sõpru, kellele hoian pöialt. Eesti BJJ-skeene jääb mulle alati südamelähedaseks,» sõnas Simson. Aedma tõdes, et distantsilt on sportlast juhendada keeruline. «Sel alal mängib paljuski rolli tunnetus, mida on raske sõnadega edasi anda,» selgitas ta ja kinnitas, et musta vööd ei saa ette ennustada, see sõltub sportlase pidevast arengust. Simson treenib samas klubis koos oma kaalu musta vöö Euroopa meistri ja teiste tipptasemel võistlejatega. Sel aastal võitis Simson hõbeda IBJJF Pan Pacific No-gi võistlusel nii oma kaalukategoorias kui ka avatud kaalukategoorias, teenis Pan Pacific Gi võistlusel pronksi ning topeltkulla Sydney avatud meistrivõistlustel. «Kui keegi oleks mulle neli aastat tagasi öelnud, et ma võistlen ju-jutsus sellise tasemega võistlustel, ei oleks ma teda uskunud,» ütles Simson. «Olen elu parimas vormis: suurem, tugevam, painduvam ja osavam kui kunagi varem.» Tõll Simsoni hiljutised saavutused Pruun vöö: IBJJF Pan Pacific Open 2019 Grappling Industries Sydney Open 2019 	Tartu Postimees	Lenel Karu	0	173
20. november 2019, 15:14	https://tartu.postimees.ee/6830095/orienteerujad-tegid-sugisel-ulikoolilinnale-ringi-peale	Postimees	Orienteerujad tegid sügisel ülikoolilinnale ringi peale	Kaspar Kala sõnul on orienteerumine hea võimalus teha sporti ka halva ilmaga. FOTO: Aldis Toome/Seiklushunt Möödunud nädalal lõppesid Seiklushundi sügispäevakud, millest võttis osa sel aastal rekord- arv osalejaid. Kokku kaardistasid 4142 orienteerujat Tartu kümmet piirkonda. Võrreldes eelmise sügisega oli osavõtjaid kaks korda rohkem. Menukaim päevak oli labürint, mille korraldajad olid ise ehitanud Raadi mõisapargi lähedale jäävale maale. «See oli midagi täiesti uut ja teistsugust, eriti kuna oli niivõrd suureskaalaline,» lausus päevakuline Meelis Sulg. Sügispäevakute üks korraldaja Dora Uibo ütles, et kui teistel ringidel sai kaasosaleja pealt spikerdada, siis labürindis see võimalik polnud. «Seal oli korraga mitukümmend inimest koos ja tuli ennast proovile panna. Labürindi ehitamiseks lasime käiku kõik lennukad ideed,» rääkis ta. Osalejate vanus on seinast seina, alustades pere noorimatest ja lõpetades üle 80-aastastega. Rajal ollakse umbes tund aega ning ühes piirkonnas tuleb liikuda neljal-viiel tänaval. «Kui tööpäev lõpeb, tuleb mass kohale. Sellel jooksul töötavad jalad ja pea korraga,» selgitas Uibo. Päevakulised rääkisid, et Tartu põnevate nurgataguste avastamine on treeninguna huvitav. «Päevak on ka hea motivatsioon, et isegi halva ilmaga trenni minna,» ütles Kaspar Kala. 	Tartu Postimees	Lenel Karu	0	8
20. november 2019, 15:11	https://kultuur.postimees.ee/6830845/millised-on-armumise-tagajarjed	Postimees	Millised on armumise tagajärjed?	Paide Teater ja Sõltumatu Tantsu Lava koostöölavastus "Between Dreams and Drowning" FOTO: Dmitri Kotjuh Lavale jõuab Paide teatri ja STL-i koostöölavastus armumise tagajärgedest. 20. novembril esietendub Paide Teatri ja Sõltumatu Tantsu Lava koostöölavastus “Between Dreams and Drowning”. Ursel Tilga ja Steffi Pähna tantsulavastus tegeleb armastuse, armumise ja armastatud olemise tagajärgedega. See on otsing nende abstraktsete ja mitmenäoliste printsiipide toore ja ürgse essentsi järele. Armastaja jääb alati “nilbeks”. Ta teeb ennast lolliks, ta alandab ja naeruvääristab end kisades ma-armastan-sind - tühja tähenduseta sõnumit, mis ei sisalda mitte midagi muud peale iseenda. Justkui mantra, rituaal, mille ainus mõte on õigustada armastaja enesealandust. Nagu näitleja õudusunenäos: seista rambivalguses teadmata teksti, misanstseene ega rolli, abitu suur loom tammumas lolliks jäänuna keset puuri. Niimoodi analüüsib Roland Barthes armastaja subjekti oma “Armastaja diskursuses”, mille järelsõnas ta mõtiskleb selle üle, miks armastaja ei leia kohta tõsises akadeemilises arutelus, miks filosoofid ei julge teda süvitsi mõtestada - armastaja/armastus on banaalne, groteskne, sentimentaalne lollus - tabu, millel on oht haisema minna, kui teda liiga tõsiselt võetakse. Tema koht on heal juhul fiktsioonis või lavalaudadel neljanda seina taga. Ta peab ilmtingimata olema pakendatud. Ilusti pakendatud. Distantsilt kannatab vaadata. Nii on turvaline. Nii ei saa sellega kokkupuutumine mindki labastada. Vaatamata sellele oleme vast kõik selle alasti tundega kokku puutunud ning sellele mõeldes halvab meid piinlikkus - see kuidas ma vihma käes tema nime karjusin, möödakäijad minu üle naermas, pole meenutamist väärt. Või hoopis - see ei saanud ju olla mina! Aga siin ta on, teie ees, kuskil unistuste ja uppumiste vahel. Halvatuna. Siiraste emotsioonide hallis tsoonis. „Between Dreams and Drowning“ esietendub 20. novembril kell 19.00 Paide Muusika- ja Teatrimaja suurel laval. Lavastuse autorid ja etendajad on Ursel Tilk (Paide Teater) ja Steffi Pähn (NUKU), dramaturgid Maike Lond Malmborg ja Alissa Šnaider, valguskunstnik Karolin Tamm, helikujundaja Kenn-Eerik Kannike, produtsendid Harri Ausmaa (Paide Teater) ja Triinu Aron (STL), projektijuht Carolyn Mets. 	Kultuur	Kultuuritoimetus	0	0
20. november 2019, 15:07	https://majandus24.postimees.ee/6830838/alles-mullu-eesti-energiaga-liitunud-tippjuht-lahkus-ootamatult-ametist	Postimees	Alles mullu Eesti Energiaga liitunud tippjuht lahkus ootamatult ametist	Jüri Teemant ja Andrus Hiiepuu. FOTO: Mihkel Maripuu Alles mullu Elisa Eesti ärikliendiüksuse asemel Eesti Energia klienditeenuste üksust juhtima asunud Jüri Teemant on otsustanud riigifirmast ootamatult lahkuda. Tema asemele nimetas Eesti Energia nõukogu viiendaks juhatuse liikmeks Agnes Roosi, kes on viimased seitse aastat juhtinud kontserni äri- ja infotehnoloogia üksust. Mullu ametisse asunud Teemant pidi ellu viima Eesti Energia klienditeenuste strateegiat, mille eesmärgiks on jõuda 2022. aastaks kuues Läänemere riigis kokku miljoni rahuloleva kliendini. Eesti Energia teatas täna, et Teemant otsustas Eesti Energiast lahkuda. Hando Sutter tänas Teemantit tehtud hea töö eest ning soovis talle edu uutes ettevõtmistes. Uus juht maja seest Eesti Energia juhatuses alustab Roos 1. detsembrist ja tema vastutada on kliendikogemuse ning äri- ja infotehnoloogia juhtimine, teatas ettevõte. Roos juhtis viimased seitse aastat Eesti Energia äri- ja infotehnoloogia teenistust, enne seda töötas ta üle 20 aasta erinevatel ametikohtadel Swedbankis. Eesti Energia juhatuse esimehe Hando Sutteri sõnul plaanib ettevõte tuleval aastal tulla välja mitme teenusega nii elektrimobiilsuse, päikeseelektri kui ka paindliku tarbimise juhtimise vallas. Selle aasta detsembrist kuuluvad Eesti Energia juhatuse koosseisu juhatuse esimees Hando Sutter, finantsvaldkonna eest vastutav Andri Avila, arendusvaldkonda juhtiv Margus Vals, suurenergeetikat kureeriv Raine Pajo ning kliendikogemuse ja äri- ja infotehnoloogia eest vastutav Agnes Roos. Juhatuse liikmete teenistuslepingud kestavad 2023. aasta märtsikuu lõpuni. Eesti Energia kontserni kuulub üle 20 ettevõtte. Kontsern annab tööd ligikaudu ligi 5000 inimesele. Eesti Energia on Baltikumi suurim energiatootja ning üks suuremaid taastuvenergia tootjaid. Elektrit toodab ettevõte põlevkivist, tuulest, veest, päikesest, biomassist ning segaolmejäätmetest. Eesti riigile kuuluv Eesti Energia tegutseb lisaks Eestile Lätis, Leedus, Poolas, Saksamaal, Jordaanias, Ameerika Ühendriikides ning Soomes ja Rootsis. 	Majandus	BNS	1	11
20. november 2019, 15:05	https://maailm.postimees.ee/6830831/millistes-euroopa-riikides-kasutatakse-valikaimlat-rohkem-kui-eestis	Postimees	Millistes Euroopa riikides kasutatakse välikäimlat rohkem kui Eestis?	Välikäimla mäenõlval. Foto on illustratiivne. FOTO: Mariana Bazo / Reuters / Scanpix Viimastel andmetel pole Euroopa Liidus kahel protsendil inimestel ligipääsu vesiklosetile. Milline on aga seis Eestis ja kus Euroopas on kuivkäimlaid kõige enam? Tunamullustel andmetel peab ilma vesitualetita Eestis läbi ajama 5,3 protsenti inimestest. Sellega oleme kaugelt paremas seisus Euroopa punasest laternast Rumeeniast, kus vesitualetti pole igal kolmandal elanikul ehk 27,7 protsendil inimestest. Kuivkäimlaga peavad läbi ajama ka 15,3 protsenti bulgaarlastest ning välikemmerguid on meist rohkem ka teistes Balti riikides: ligipääsu vesiklosetile pole 10,6 protsendil Leedu elanikest ja 9,9 protsendil lätlastest. Piirsalu kiriku välikäimla Läänemaal. FOTO: Rita Helisma Eestiga sarnane seis on näiteks aga Euroopa riikidest ELi mittekuuluvates Türgis ja Põhja-Makedoonias, kus vastavalt pole võimalust vesitualetti kasutada 4,6 ja 4,4 protsendil inimestest. Euroopa keskmisest enam on kuivkäimla kasutajaid ka Ungaris, Serbias ja Montenegros. Andmed on kogunud Eurostat. Eile tähistati maailmas rahvusvahelist tualetipäeva. 	Maailm	RFE-RL/PM	2	7
20. november 2019, 14:59	https://heureka.postimees.ee/6830756/postimehes-ilmuv-artiklisari-sai-teaduse-populariseerimise-preemia	Postimees	Postimehes ilmuv artiklisari sai teaduse populariseerimise preemia	FOTO: Kuvatõmmis Täna anti Tallinnas Lauluväljaku Klaassaalis toimuval teaduskommunikatsiooni konverentsil üle 2019. aasta Eesti teaduse populariseerimise auhinnad. Tiiu Silla nimelise elutööpreemia pikaajalise süstemaatilise teaduse ja tehnoloogia populariseerimise eest pälvis geograaf Ain Kallis, kes on aastakümneid olnud viljakaim meteoroloogia populariseerija Eestis. Eesti Teadusagentuur tõi oma pressiteates välja, et Kallisele on iseloomulik rääkida ja kirjeldada keerulisi ilmastikuprotsesse kõigile arusaadavas keeles ja sügavalt isikupärases humoorikas võtmes. Kallise kokku üle 800 seni avaldatud kirjutises on lisaks ilma- ja kliimanähtustele käsitletud veel üldisi geograafia, astronoomia ja teaduse eetika küsimusi. Lisaks pikale teadustegevusele on Kallis innustanud ka paljusid noori meteoroloogiaga tegelema. Ain Kallis FOTO: Sten Tupits Parima teaduse ja tehnoloogia populariseerija peapreemia pälvis Eesti Loodusmuuseumi juht Asta Tuusti, kes on rohkem kui kolme aastakümne jooksul õpetaja, koolitaja, keskkonnahariduse eestvedaja ja juhina suutnud tuhandetes inimestes äratada huvi loodusteaduste vastu. Teise preemia pälvisid Eesti silmapaistvaim linnuteaduse populariseerija ja Marko Mägi ja Wikimedia Eesti projektijuhina Eesti teadust Vikipeedias nii sõnas kui pildis turundav Ivo Kruusamägi. Teadust ja tehnoloogiat populariseerivate tegevuste ja tegevuste sarjade hulgas pälvis peapreemia gümnasistidele suunatud praktiliste töötubade «Geneetika õppepäevad» eestvedaja Toivo Maimets. Projektis on seitsme aasta jooksul laboratoorseid töid ja erinevaid katseid DNAga õnnestunud teha ligi 1600 õpilasel üle Eesti. Teise preemia sai Haapsalu haridus- ja tehnoloogiamessi eestvedaja, innovatsioonikeskuse INNOKAS juht Angela Leppik. Sel aastal toimus tõeliselt interdistsiplinaarse programmiga mess juba viiendat korda. Teaduse ja tehnoloogia populariseerimise eest audio-visuaalse ja elektroonilise meedia abil sai peapreemia Huvitava Bioloogia Kooli loodushariduslike multikate «Miks? Miks? Miks?» projektijuht Helen Pikkat, kelle loodud multifilmide sari aitab nii eelkooliealistel kui ka vanematel lastel omandada uusi teadmisi lihtsalt selgitatult, kuid faktitäpselt. Teaduse ja tehnoloogia populariseerimise eest trükisõna abil pälvis peapreemia «Keemia õhtuõpiku» autor Jüri Liiv. Teise preemia said kõige pisematele mõeldud teadusraamatu «AHHAA!» autor Els Heinsalu ja Eesti Noorte Teaduste Akadeemia artiklisari «Milleks meile alusteadused?». Erinevate valdkondade teadlaste sulest on Postimehe teadusportaalis Heureka selle aasta veebruarist alates ilmunud 16 teadust populariseerivat ja alusteaduste olulisust kirjeldavat artiklit, mis on pälvinud suure lugejaskonna tähelepanu. Parima uue algatuse eest teaduse ja tehnoloogia populariseerimisel anti välja peapreemia Eestimaa Looduse Fondi ja Tartu Ülikooli rahvateaduse kampaania «Eesti otsib nurmenukke!» eest, eestvedaja Silvia Lotman. Kampaania käigus panustasid huvilised teadusesse kokku ligi 1700 vaatlusega. Konkursi auhinnafond on 21 500 eurot. Auhinda rahastab Haridus- ja Teadusministeerium ning seda annavad koostöös välja Eesti Teaduste Akadeemia ja Eesti Teadusagentuur. Lisaks riiklikele teaduse populariseerimise preemiatele anti Lauluväljakul välja ka Teadusajakirjanike Seltsi teadusajakirjanduse sõbra auhind Ökul, mille sai tänavu Tartu Obervatooriumi astronoom Laurits Leedjärv. Priit Ennet, Laurits Leedjärv ja Kais Allkivi-Metsoja teadusajakirjanduse sõbra auhinna üleandmisel. FOTO: Sven Tupits «Uurides teadlasena muutlikke kaksiktähti, aga olles samas ka viljakas ja aktiivne teaduse tutvustaja, on Laurits Leedjärv tegelikult täheteaduse tähenduse kahekordistaja,» ütles teadusajakirjanike seltsi esimees Priit Ennet. 	Heureka	Postimees	0	60
20. november 2019, 14:59	https://maailm.postimees.ee/6830829/putin-venemaa-on-huvitatud-el-i-allesjaamisest	Postimees	Putin: Venemaa on huvitatud EL-i allesjäämisest	Vene president Vladimir Putin täna Moskvas käival investeerimisfoorumil. FOTO: Sergei Karpuhhin/ TASS / Scanpix Venemaa on huvitatud Euroopa Liidu säilimisest, sest tahab endale ennustatavat ja mõistlikku partnerit, ütles Venemaa president Vladimir Putin. Presidendi sõnul jälgib Venemaa Brexitist tingitud arenguid blokis murega. Kuna EL on Venemaa suurim kaubandus- ja majanduspartner, siis tahab Venemaa, et kõik püsiks ja toimiks efektiivselt, lisas ta. Putini arvates kasvasid EL-is pinged käegakatsutavate asjade pärast. «Ma ei arva, et Briti maksumaksjatele meeldib maksta makse, samas kui nad teavad, et märkimisväärne osa nende rahast läheb nende abistamiseks ots-otsaga kokkutulemisel, kes pole veel jõudnud teatud majandusliku arengu tasemeni. See ulatub tosinatesse miljonitesse,» ütles president. Tema sõnul on ka teisi asjaolusid, näiteks kõiki EL-i osalisi mõjutavate otsuste langetamine Euroopa Parlamendis. «Loomulikult see kõigile ei meeldi.» Putin sidus EL-i populaarsuse blokilt saadava rahalise toetusega ning arvas, et see võib panna sealsed inimesed mõtlema nii nagu Brexiti-meelsed britid praegu. «Tahan välja tuua, et umbes 2028. aasta pöördel jõuavad mõned Ida-Euroopa riigid majandusarengu tasemele, mispärast nad enam teatud grante ja muud toetust Euroopa eelarvest enam taotleda ei saa,» ütles president. «Ja nad peavad hakkama maksma samal moel nagu Ühendkuningriik seni tegi ja jätkuvalt teeb. Ning suudan hästi ette kujutada, et mõned võivad hakata seal mõtlema samamoodi nagu Ühendkuningriik täna mõtleb.» Putin kahtles, kas EL-i saab praegusel kujul säilitada. «Küll aga tean, et Euroopa riikide liidrid on sellest teadlikud ning kindlasti mõtlevad sellele. Neil on saada erinevad stsenaariumid EL-i liikmete koondamiseks ja kestvamate integratsioonivormide saavutamiseks,» lausus ta. «Ma ei tea, kas see neil õnnestub või mitte. Igal juhul soovin neile edu.» Venemaad ja Putinit süüdistatakse sageli katses EL-i õõnestada ja lõhestada. 	Maailm	Interfax / BNS	0	14
20. november 2019, 14:54	https://sport.postimees.ee/6830564/seksiskandaali-sattunud-ungari-olumpiavoitjale-jaab-riiklik-toetus-alles	Postimees	Seksiskandaali sattunud Ungari olümpiavõitjale jääb riiklik toetus alles	Ungarlane, riistvõimlemise olümpiavõitja, Zsolt Borkai, saab vaatamata kõigele olümpiavõitjapensionit edasi. FOTO: LASZLO BALOGH/REUTERS Ungari rahvuskangelane Zsolt Borkai, kes tuli 1988. aastal riistvõimlemises olümpiavõitjaks, sattus oktoobris seksi- ja narkoskandaali. Vaatamata avalikkuse survele jääb Borkaile igakuine Ungari riiklik olümpivõitjatoetus alles. Borkai on Ungaris väga kuulus, kuid olümpiavõitjat ja tunnustatud poliitikut tabas oktoobris pöörane seksiskandaal. Päevavalgele tulid fotod ja videod, kuidas muidu viks ja viisakas abielumees luksusjahil Aadria merel kokaiini tarvitas, prostituutidega hullas ja ohtralt vägijooke pruukis. Seksivideo oli muuhulgas üleval ka täiskasvanute portaalis pornhub.com. 2004. aasta veepalli kuldmedalimeeskonna liige Adam Steinmetz nõudis Ungari olümpiakomiteelt, et Borkailt võetaks riiklik olümpiavõitjatoetus. UOKi president, kahekordne epeevehklemise olümpiahõbemedalist Krisztián Kulcsár arvas aga, et toetust saab ära võtta üksnes kriminaalkorras karistatud olümpiavõitjatelt. Olümpiavõitja eluaegne toetus Ungaris on 1000 eurot kuus. Toetus on ära võetud ainult ühelt Ungari olümpiavõitjalt – maadlejalt Péter Farkaselt, kes 2009. aastal jäi vahele narkootikumidega kaubitsemisega ning mõisteti viieks aastaks vangi. 	Sport	Postimees Sport	0	0
20. november 2019, 14:53	https://tarbija24.postimees.ee/6830816/juhtide-roomuks-maanteeamet-muudab-tallinna-ringtee-miljonitega-nutikaks	Postimees	Juhtide rõõmuks: maanteeamet muudab Tallinna ringtee miljonitega nutikaks	Tallinna ringtee Kurna–Luige lõik FOTO: JAANUS LENSMENT/POSTIMEES Maanteeamet alustas tänavu Tallinna ringtee nutikaks muutmise projektiga, mille kogueelarve on 5 miljonit eurot. Amet alustas Tallinna ringtee E265 ITS-projektiga (Intelligent Transport Systems). Viie aasta jooksul paigaldab maanteeamet ringtee kilomeetritele 0–30 muutteabega liiklusmärgid, uuendab ilmastiku- ja liikluseseirevõrku ning rajab 100-kohalise nutika veoautode parkimisala. «Uudse lahendusena tulevad kasutusele V2I/I2V (vehicle to infrastructure/infrastructure to vehicle) seadmed, mille kaudu toimub sõiduki ja taristu vaheline suhtlus,» ütles projektijuht Mari-Liis Sepp pressiteates. Sõiduki ja infrastruktuuri vaheline suhtlus hoiatab juhti võimalike ohtude eest ning aitab seeläbi vähendada liiklusõnnetuse toimumise tõenäosust. Samuti teavitab süsteem võimalikest ummikutest ning pakub alternatiivseid marsruute, teatas maanteeamet. «Kuigi praegu on sellisteks abivahenditeks Waze'i, Google'i jt rakendused, siis uue tehnoloogiaga jääb inimlüli vahelt ära ning sõiduk hangib ise informatsiooni otsuste tegemiseks,» rääkis Sepp. Teine lahendus, mis esimest korda kasutusele tuleb, on liikluse ümbersuunamise süsteem ehk liiklusõnnetuse korral toimub võimalusel automaatselt liikluse suunamine vastassuunda ja tagasi. Lisaks tulevad Tallinna ringteele ka infotablood, muutteabega kiirusmärgid ja hoiatusmärgid. Samuti rajatakse Tallinna ringteele Tallinna linna ja Veneküla piirile 100-kohaline veoautode parkimisala. Parklasse tuleb lumetelling, tualett, infokiosk, valgustus, kaamerad ja avatud wifiala. Parkimiskohtade täituvuse infot kogutakse anduritega ja jagatakse nii maanteeameti DATEX II andmevahetusteenuse kaudu kui ka lähimatel infotabloodel Tallinna ringteel või V2I/I2V saatja abil otse sõidukisse. «Arvestades, et ringteel on viimase kümne aastaga autorongide arv kahekordistunud, soovime tänapäevaste parkimisvõimaluste ja veoautode parkla loomisega muuta liiklemise ringteel sujuvamaks ja ohutumaks,» märkis amet. Kõiki loodavaid ITS-lahendusi hakkab juhtima maanteeameti liiklusjuhtimiskeskus. Projekt kestab 2023. aasta lõpuni ja selle kogueelarve on 5 miljonit eurot, millest 1,9 miljonit tuleb Euroopa Liidu Transpordi Ühendusfondist CEF. 	Tarbija	BNS	2	25
20. november 2019, 14:30	https://raamatud.postimees.ee/6830789/teen-otsuse-et-enne-ma-antarktikast-ei-lahku-kui-olen-pingviini-paitada-saanud	Postimees	«Teen otsuse, et enne ma Antarktikast ei lahku, kui olen pingviini paitada saanud»	Kertu Jukkub kohtus Antarktikas pingviinidega. FOTO: Erakogu Loe katkendit Kertu Jukkumi raamatust «Unistuste seiklus Ladina-Ameerikas». 2018. aasta sügisel otsustas Kertu Jukkum oma elus ohjad enda kätte haarata minna unistuste reisile Ladina-Ameerikat avastama. Eikellegimaa Antarktika on olnud üks mu unistuste sihtkohti siin planeedil. Esiteks on mind alati paelunud Antarktika puutumatu loodus, aga ka sealne põnev loomariik. Näiteks on selle kontinendi ümber loendatud kokku 75 miljonit pingviini ja ligi 500 tuhat erinevat liiki hiiglaslikke vaalasid. Aasta eest, mil Tiit Pruuli teatas oma sotsiaalmeedia postituses, et kavatseb nüüd Antarktikasse põrutada, kirjutasin sinna alla saatusliku kommentaari: «Ühel päeval, Tiit, tulen ma Sinuga kaasa!» Sõnadel on jõud, ma usun. Või nimetagem seda visualiseerimiseks. Aasta hiljem, kui David kutsus mind ümbermaailmareisi asemel Ladina-Ameerikat avastama, lausus ta selle maagilise paiga nime: Antarktika. Mina nõustun mistahes reisiga, kui selles on Antarktika. Siis selgus, et Tiit Pruuli selleaastane grupp on juba täis ja meil tuleb ekspeditsioonilaeva pääse osta ameeriklaste ettevõttelt. Seejärel võttis ühendust aga Tiit teatega, et kui kuidagi ei saa, siis kuidagi ikka saab, ning varsti liideti meid eestlaste reisiseltskonna juurde. Kertu Jukkum «Unistuste seiklus Ladina-Ameerikas». FOTO: Postimees Kirjastus Grupis on kokku 13 inimest ja selle juhiks viiskümmend aastat tagasi Antarktikas nõukogude uurimisjaamas töötanud geoloog Andres Tarand. Nüüd ei läinud kaua, kui Davidi sõber Ipp sattus veiniklaasi taga meie plaanist kuuldes vaimustusse ja lubas oma uue pruudi Mašaga kaasa tulla. Veel veidi veini ja panime samal ööl Pruuli assistendile kirja teele. Hommikuks oli ekspeditsioonilaeval leiduv viimane vaba kajut broneeritud ja plaan kindel temalgi. * Täna on 17. veebruar ja algab Antarktika ekspeditsioon. Ekspeditsioonilaevale Plancius jõuame täpselt viimasel minutil, mil meeskonnajuht ja teisedki teenindajad on tervituseks uksel. Tegemist on Hollandi firmale kuuluva endise sõjalaevaga, mis on ümber ehitatud polaartingimustes sobilikuks kruiisilaevaks ja mahutab 126 inimest. Antarktikat külastades on väikeste laevade suureks eeliseks see, et need pääsevad enamatesse paikadesse randuma. Pealegi kehtib Antarktikas saja inimese reegel, mis tähendab, et korraga ei tohi rohkem inimesi maale minna. Suure kruiisilaeva puhul võib juhtuda, et maale üleüldse ei saagi. Oleme hea valiku teinud, õigemini tegi selle Tiit Pruuli ja tema meeskond. Laev on kena ja arvestatavate mugavustega. Meie jaoks on viimasel ehk kuuendal korrusel asuv kolme aknaga kajut. Pärast seiklusrikkaid ja mis seal salata, väsitavaid kuid, on alanud viimaks päris puhkus. Saame oma üüratud kotid avada teadmisega, et hommiku saabudes ei tulegi neid jälle kiiruga kokku pakkida. Samuti ei pea enam pead vaevama, kuhu edasi liikuda. Kõik on meie eest planeeritud ja korraldatud. Ja sooja veega dušš on kogu aeg kasutada, isegi juuksepalsam on olemas. Esimeseks mängime läbi evakuatsiooni, päästevestid seljas, ja siis teised toredad mängud. Õpetatakse ka elementaarseid asju nagu näiteks, et hoia laeval liikudes piirdest kinni, muidu võid kukkuda ja haiget saada. Abi merel ei ole. Kui keegi juhtub näiteks jalaluu murdma, peab laev tagasi pöörduma. Lihtsamate hädade korral nagu merehaigus on laevas šarmantne Inglise tohtrihärra. «Kui tihti inimesed üle parda kukuvad?» küsin evakuatsioonimängu ajal. Kümneaastase staažiga meeskonnaliige räägib kolmest juhtumist, mille tunnistajaks tema on sattunud. Kõik nad said surma. Siinsest külmast veest ja suurte lainete keskelt ulpijaid juba kätte ei saa. Sestap on tormisemal ajal tekk kinni, et ohtu välistada. Kinnitan talle, et mul ei ole plaani üle parda hüpata. * Alustuseks viiakse meid kummipaadiga Orne saarele, mis on koduks sadadele pingviinidele ja paljudele merikarudele. Suurem enamik siinsetest pingviinidest on eeselpingviinid, keda leidub Antarktikas palju ja teadaolevalt kasvab nende populatsioon jõudsalt. Hetkel on loendatud kokku hinnanguliselt 600 000 isendit. Nad toituvad krillist ja kaladest nagu enamik pingviine. Eeselpingviinid on tuntud ka kui maailma kõige kiiremini ujuvad pingviinid – ujumiskiirus küündib 36 kilomeetrini tunnis. Antarktikas on kokku lepitud, et pingviini ja inimese distants peab olema vähemalt viis meetrit. Härra Tarand peab taolist reeglit jaburaks, sest esiteks on pingviinid väga sotsiaalsed loomad ja teiseks pakub inimese lähedus pingviinile turvalisust. Loomade peamised vaenlased – kullilised ännid – ei julge sel juhul läheneda ja mitmedki pingviinipojad jäävad neil hetkedel ellu. Mina usun Tarandit ja teen otsuse, et enne ma Antarktikast ei lahku, kui olen pingviini paitada ja ehk ka kiirelt emmata saanud. *** Kertu Jukkumi raamatu «Unistuste seiklus Ladina-Ameerikas» esitlus toimub 20. novembril kell 18.30 Solarise Apollos. Postimees teeb esitluselt otseülekande! 	Raamatuportaal	Apollo Raamatuportaal	0	1
20. november 2019, 14:28	https://maailm.postimees.ee/6830787/ukraina-hakkab-venemaalt-kahjutasu-noudma	Postimees	Ukraina hakkab Venemaalt kahjutasu nõudma	Ukraina mereväe aluse pukseerimine Kertši silla lähistel. FOTO: AP/Scanpix Aasta eest Kertši väinas Venemaa poolt ebaseaduslikult hõivatud Ukraina sõjalaevad on teel Odessa mereväebaasi pärast seda, kui Venemaa need nädala alguses Ukraina mereväele üle andis. Juhtumit ei saa aga sellega lõppenuks lugeda, sest Ukraina kavatseb Venemaalt välja nõuda kahjutasu. Ukraina mereväe ülem admiral Igor Vorontšenko ütles, et venelased on laevad pea täielikult hävitanud ja nende Odessasse pukseerimine on aeglane protsess. «Laevad ei saa ise liikuda – venelased on need rusudeks muutnud. Isegi laetuled, pistikupesad ja tualetipotid on ära kistud,» ütles ta Kanal 4-le. Ukraina merevägi sai tagasi sõjalaevad Nikopol ja Berdjansk ning puksiiri Janõ Kapu, mis langesid möödunud aasta 25. novembril Kertši väina lähedal Venemaa rünnaku ohvriks. Vene väed avasid tule ning üks Venemaa alus rammis Ukraina sõjalaeva, tekitades kolmele Ukraina meremehele vigastusi. Laevadel viibinud 24 Ukraina mereväelast võeti vangi ning toimetati Moskvasse, kus neile esitati süüdistus Venemaa riigipiiri ebaseaduslikus ületamises. Kiievi hinnangul oli aga mereväelaste tegevus rahumeelne ja seaduslik ning Kertši väina lähedal toimunu oli näide Venemaa agressioonist. 	Maailm	PM	5	0
20. november 2019, 14:25	https://elu24.postimees.ee/6830782/pildid-ja-video-autoga-auku-kukkunud-mehed-keesid-kuumas-vees-elusalt-ara	Postimees	Pildid ja video: autoga auku kukkunud mehed keesid kuumas vees elusalt ära	Venemaa kaguosas Penzas keesid kaks meest elusalt ära, kui nende Lada Largus kukkus ootamatult maasse tekkinud ja keeva vett täis olnud auku.   Politsei sõnul tekkis parkimisplatsile suur auk, kuna selle platsi all olev kuumaveetoru lõhkes, teatab express.co.uk. Venemaal kasutatakse talvisel ajal nii elumajade kui ka ametihoonete kütmiseks kuuma vett. Päästetöötajad tõstsid Lada, milles olid hukkunud, kraana abil august välja. Venemaal Penzas kukkusid kaks meest autoga kuuma vett täis auku ja hukkusid. FOTO: TASS/Scanpix Juhtumi tunnistajate sõnul surid kaks meest kohutaval viisil. Venemaa hädaolukordade ministeerium kinnitas, et maasse tekkis auk, milles oli tulikuum vesi ning autoga sinna kukkunud kaotasid elu. Kohaliku meedia teatel oli üks teine auto paar minutit varem samast paigast üle sõitnud, kuid siis veel auku ei olnud. «See juht märkas, et maapinnast immitses auru ja ta andis gaasi, et sealt kiiresti minema sõita,» vahendas meedia. Ajakirjanike teatel saabusid seejärel järgmise autoga kaks meest, kelle auto ees järsku auk tekkis ja nad sõitsid auku. Videokaader Lada Larguse kukkumisest kuuma vett täis auku. FOTO: TASS/Scanpix Politsei ümbritses ohtliku ala lindiga ning päästetöötajad ja torulukksepad üritavad probleemi lahendada. Venemaal Penzas hukkus kaks meest, kes kukkusid autoga kuuma vett täis auku. Pildil meeste auto. FOTO: TASS/Scanpix Penza on Venemaa linn, mis asub kohas, kus Penza jõgi suubub Sura jõkke. Üle 500 000 elanikuga Penza on masinatööstuse keskus. Linna lähedal asub ka keemiarelvade ladu, kus hoitakse 7000 tonni närvigaasi. 	Elu24	Inna-Katrin Hein	2	14
20. november 2019, 14:24	https://sobranna.postimees.ee/6830432/kertu-jukkum-sattus-dzunglitualetis-silmitsi-hiigelmootu-neljajalgsega	Postimees	Kertu Jukkum sattus džunglitualetis silmitsi hiigelmõõtu neljajalgsega Lisatud eksklusiivsed kaadrid!	Järgmise päeva äratus kostab juba kell viis hommikul, et olla õigel ajal lindude kohtumispaigas, kuulsas Yasuni rahvuspargis. Katkend Kertu Jukkumi raamatust «Unistuste seiklus Ladina-Ameerikas» FOTO: Postimees Kirjastus See on üks jõe ääres asuv savisein, kuhu hommikul vara sajad eri tooni rohelised papagoid tulevad savi nokkima. Savi on abiks lindude seedimisele. Papagoid lendavad igal hommikul kohale kuni neljakümne kilomeetri raadiusest. Kujutage nüüd ette, et inimesed sunnivad sellesama linnu meeter korda meeter puuri, eluaegsesse vangistusse. Pealegi on papagoid need, kes valivad endale partneri kogu eluks. Seega, kui üks vangistusse püüda, sureb mahajäänud partner igatsusest ära. Võtan oma südameasjaks viia Eestisse sõnum: eksootilised linnud ja loomad jäägu vabadusse. Kes lemmiklooma soovib, siis kodustatud loomaliigi esindajateks on kass ja koer ning neid saab varjupaigast või minu käest. Eksootilisi loomi ja linde jälgigem nende loomulikus elu- keskkonnas. Kogemus on tõepoolest maagiline ja vapustav. Sügaval džunglis asuv Yasuni rahvuspark on bioloogiliselt kõige mitmekesisem koht kogu planeedil. See on koduks sellistele isen- ditele nagu jaaguarid, hiiglaslikud sipelgasööjad, konnad, anakon- dad, linnud, liblikad ja paljud teised. Kokku on pargis enam kui 200 erineva loomaliigi esindajaid. Pargis on rohkem kahepaiksete liike kui Ameerika Ühendriikides ja Kanadas kokku. Sellist kontsentreeritud mitmekesisust ei leidu kusagil mujal ja meie osaleme otsekui loodusfilmis. Džunglis matkamiseks on Hectori sõnul vaid kaks reeglit: kogu aeg tuleb vait olla ja ei tohi puudest haarata, sest nii võib mõnest mürkmaost kinni krabada. Matkame pargis poolteist tundi, et jõuda vaateplatvormile, mis püsti pandud savise pinna pärast. Linnud ja loomad tulevad sellele mineraalirikast vett jooma. Mitmed loomad, näiteks väljasuremisohus metskass otselot, kogunevad siia jahti pidama, sest teavad, et kõik on kohal ja kõhutäis kindlustatud. Istun ootusärevalt maha, et vaimustavast looduse vaatemängust osa saada. David «nokib» samal ajal silmanähtavalt, kuni viimaks unne suigub. Ta ei ole kaugeltki mitte ainus – paarikümnest vaatlejast umbes pooled magavad! Hetkeks on magav loodusvaatlejate kamp päeva kõige uskumatum vaatepilt. Nad isegi ei märka, et värviline meetrine papagoi puna-aara on oksal ootel, et me silme all vett juua. Ja siis teinegi, kolmas – kuni viimaks on kümmekond suurt ja vapustavalt kaunist papagoid meile fantastilist silmailu pakkumas. Nagu sellest oleks veel vähe, lendab samasse sadu väiksemaid rohekaid koobalttiib-viirpapagoisid, kuldpõsk-selvapapagoisid ja teisigi. Näpistan end aeg-ajalt, et vaatepildi tõelisuses veenduda. Ka David on nüüd ärkvel ja vaimustub iga hetkega aina enam. Vaatleme, kuni lindude söömaaeg läbi saab ja võime südamerahuga lahkuda. Pärastlõunaks saabume ööbimispaika, milleks on sel ööl džungel ise. Väikese katusealuse alla on seatud matkavoodid, millele putukavõrk peale tõmmatud. Looduses meeldib magada meile mõlemale. Aga enne veel, kui magama saame, ootab ees öömatk. Palun kassijumalat, et kohtuksin jaaguariga. Hector on neid kohanud täpselt 77 korda ja sealhulgas kümme korda haruldast musta jaaguari (nagu minu Panter, aga mitukümmend korda suurem). Yasuni pargis on nende nägemise tõenäosus kõige suurem. Matkame 15 kilomeetrit läbi tiheda vihmametsa, vahel istume ja ootame vaikselt. Kohtame sealses džunglis elavast seitsmest ahviliigist kokku viit erinevat, nende seas vaimustavat häält tegevaid möiraahve. Tagasiteel leiab Davidi silm veel ühe looma: kitse. Lisaks palju eri- nevaid linde, konni ja ämblikke. Hector tutvustab mõnda taimeliiki ja põnevamaid puid, nagu näiteks kõndivat puud, mille suurem osa juurtest on maa peal ja puu muudab oma asukohta ligikaudu pool meetrit aastas. Jaaguare aga ei kusagil. Suundume tagasi laagripaika, kus tõelise luksusena ootab keset metsa poti ja paberiga WC. Püüan enne pimedat ihuhädad lahendada, sest peagi lülitatakse elekter välja. Olen parasjagu veidi niisket paberit rullimas, kui WC-paberi kastist vupsab välja jäledalt suur ja silmatorkavalt paks sisalik – otse mu jala kõrval olevasse prügikasti. Karjun end hingetuks, samal ajal kui sisalik ronib mööda seina tagasi paberikasti, nagu oleks see ta kodu. Peagi on David kiljumise peale kohal ja ma palun tal rullist paberit tirida, et ta oleks tunnistajaks sellele peaaegu varaani mõõtu sisalikule, aga siis püsib tüüp rullil ja jätab mulje, et teda pole kodus. Kõlan kui nõdrameelne, kui sündmuspaika saabub ka Hector isiklikult. «Mis juhtus?» pärib ta mureliku ilmega. Kuulnud mu lugu, vastab ta veidi üleolevalt: «Ja ise tahad veel jaaguare kohata?!» Õhtusöögi valmistab meiega kaasas olev kokk ja kohe pärast maitsvat kõhutäit läheme magama, sest äratus saab olema taas vara, pool kuus hommikul. Olen kohutavalt väsinud ega ole kindel, kas järjekordne linnuvaatlus kaalub varase ärkamise üles, kuid ka maha ei raatsi jääda, äkki siiski kohtab jaaguare. Loe edasi Kertu Jukkumi raamatust «Unistuste seiklus Ladina-Ameerikas». Raamatu esitlus toimub täna 20. novembri õhtul kell 18.30 Solarise Apollos. «2018. aasta sügisel teen otsuse: enam ma ei looda, et tänasest saab mu elu parim päev, vaid haaran ohjad enda kätte,» kirjutab Kertu. «Jätan kõik, et minna unistuste reisile Ladina-Ameerikat avastama. Pakin väikese seljakoti ja lendan ookeani taha, kus mind ootab neli kuud ja üheksa riiki täis pööraseid seiklusi, ootamatuid kohtumisi ning magusaid õppetunde. Pole ime, et glamuurse elu järele kodumaal ei teki mingit igatsust! Reisi sisse mahub ränkraske teekond läänepoolkera kõrgeima mäe Aconcagua tippu, kohtumine sügaval Amazonase džunglis elava hõimuga ja isegi lummava Antarktika külastamine. Ladina-Ameerikas kogetu teeb mu tänulikuks kõige eest, mis mul on, ning õpetab elu veelgi kirglikumalt usaldama ja armastama.» 	Sõbranna	Sõbranna	2	17
20. november 2019, 14:18	https://www.postimees.ee/6830746/henn-polluaas-helme-solvangust-riigikogule-opositsioon-on-meile-oelnud-hullemini	Postimees	Henn Põlluaas Helme solvangust riigikogule: opositsioon on meile öelnud hullemini	Henn Põlluaas. FOTO: Sander Ilvest Tänases riigikogu infotunnis ütles Mart Helme, et riigikogu liikmed on tihtipeale ajusurnud seltskond, kes vajab šokiteraapiat. Riigikogu esimees Henn Põlluaas erakonnakaaslase väljaütlemises probleemi ei näe. «See, mida ütlesin, et Eestil on vaja plaan-B-d, see on šokiteraapia ja seda vajab mitte ainult siin saalis istunud tihtipeale ajusurnud seltskond, vaid seda vajab ka meie liitlaskond teistes riikides. Seda on vaja selleks, et te õpiksite teistmoodi maailma asju vaatama. Maailm muutub, aga mul on tunne, et siin saalis liiga paljudele ei jõua see kohale,» ütles siseminister Mart Helme täna riigikogu infotunnis. Põhiseaduse järgi vastutab minister oma tegudega riigikogu, valitsuse ja peaministri ees. Selles, et minister sedasi riigikogulasi solvab, Helme erakonnakaaslasest riigikogu esimees Henn Põlluaas suuremat probleemi ei näe. «Eks me oleme kuulnud siin riigikogus ka palju hullemaid väljaütlemisi opositsiooni poolt, et selles mingisugust katastroofi näha ei tasu. Sama väljendit on kasutanud ka Prantsusmaa president Macron, kes kuulutas, et NATO on ajusurmas,» ütles Põlluaas ja lisas, et loomulikult on ta alati kutsunud riigikogu liikmeid üles hillitsetusele ja viisakale keele kasutamisele. Küsimusele, kas võrdlus opositsiooniga on ikka pädev olukorras, kus minister valitsuse liikmena kannab riigikogu ees otseselt vastutust, leidis Põlluaas, et on küll. «Aga kas te tõesti eeldate seda, et opositsioon võib ajada suust välja ükskõik mida, rääkida kõiksugu roppusi valitsuse liikmete kohta? Mina arvan, et ei ole mingisugust vahet. See, mis ei ole lubatud valitsuse liikmetele ei ole lubatud ka opositsiooni liikmetele. Peavad ühtemoodi oma väljendites olema viisakad,» sõnas ta. Põlluaas rõhutas, et ta on kogu aeg kutsunud kõiki pooli üles viisakusele, aga see, kui opositsiooni suhtes ollakse kõikelubavad ja koalitsiooni eraldi süüdistatakse, ei ole mingit pidi mõistlik ega võimalik. 	Postimees	Agaate Antson	8	291
20. november 2019, 14:15	https://sport.postimees.ee/6830716/kes-kuhu-mida-toob-kaasa-citroeni-lahkumine-mm-sarjast	Postimees	Kes kuhu? Mida toob kaasa Citroeni lahkumine MM-sarjast?	Monte Carlo ralli avapäev. FOTO: Sander Ilvest Citroeni lahkumine autoralli MM-sarjast tähendab seda, et mitmed sõitjad hakkavad uue hooaja eel meeskondi vahetama. Sebatien Ogier on siirdumas Toyotasse, aga mis saab teistest sõitjatest? Ogier lahkumisega Citroenist on praktiliselt kindel, et prantslane on siirdumas Ott Tänaku asemele Toyotasse. Pärast Tänaku lahkumist Hyundaisse vajab Soomes baseeruv Toyota ühte maailma tippsõitjat ning selleks saab just nimelt Ogier. Toyota vahetab suure tõenäosusega välja aga kõik sõitjad ehk Jari-Matti Latvala ning Kris Meeke uuel hooajal Toyotas ei sõida. Uuteks tulijateks Toyotas on lisaks Ogier'le ka britt Elfyn Evans, kes lahkub M-Spordist ning noor Soome rallitalent Kalle Rovanperä. Evans näitas lõppenud hooajal WRC-sarjas head kiirust, kuid Rally Estonial saadud vigastus jättis ta mitmelt etapilt kõrvale ning nii ei saanud ta kogu hooaja punkte koguda. 18-aastane Rovanperä aga on hetkel maailma kõige lootustandvam noor sõidumees, kes võitis lõppenud hooajal WRC2-Pro arvestuse. Lisaks teeb Toyota eest valitud etappidel kaasa ka jaapanlane Takamoto Katsuta. M-Spordis jätkab tuleval hooajal kindlasti soomlane Teemu Suninen. Evansi lahkumisega on aga ka sinna vaja uut kiiret pilooti ning eelduste kohaselt saab selleks Citroen'i lahkumise tõttu tööta jäänud Esapekka Lappi. Samas ei saa välistada, et M-Spordis teeb (vähemalt osaliselt) hooaja kaasa ka Jari-Matti Latvala. Näiteks Soomes ja Rootsis oleks ta väga hea täiendus. Samas on räägitud ka sellest, et Latvala võib just nendel etappidel esindada hoopis Hyundaid. Kogu selle meeskondade vahetamise juures jääb sealjuures üle mitu sõitjat, kelle tulevik täiesti lahtine on. Selliste muutuste korral oleksid tööta nii Kris Meeke, Andreas Mikkelsen kui ka Craig Breen, välistada ei saa ka Latvala töötuks olekut. Siiani on küll Breen ja Mikkelsen seotud Hyundaiga, kui Tänaku tulekuga on see üks koht täidetud, mis möödunud aastal võimaluse nendele meestele andis. Hyundai koosseis uueks hooajaks on: Ott Tänak, Thierry Neuville, Sebastien Loeb (6 etappi) ja Dani Sordo. 	Sport	Aleks Lesk	2	30
20. november 2019, 14:11	https://majandus24.postimees.ee/6830761/unustage-opec-nafta-hinda-mojutab-nuud-hiina	Postimees	Unustage OPEC, nafta hinda mõjutab nüüd Hiina	Naftatanker Qingdao Sadamas Hiinas, Shandongi provintsis. FOTO: JASON LEE/REUTERS Mitte väga kaua aega tagasi võis nafta hind kukkuda või tõusta lendu ainuüksi mingist Naftat Eksportivate Riikide Organisatsioonist (OPEC) tulnud teadetest. Vihje, et OPEC võib vähendada tootmist pani nafta hinna rallima. Nüüd see enam nii ei ole, kirjutab ajakirjanik Anes Alic energiauudiste portaalis Oilprice.com. Kui naftakartell teatas 2016. aasta 30. novembril, et esimest korda viimase kaheksa aasta jooksul vähendab hinnakriisi tõttu tootmist, hüppas musta kulla hind mõne päevaga üle kaheksa protsendi juba enne kui tootmist vähendama hakati. Alates tollest ajast kuni viimase ajani, alati kui OPECilt tuli mingi vihje tootmismahtude kohta või isegi sellest, et nad mõtlevad tootmismahtudele, nafta hind muutus ilma et oleks fundamentaalnäitajates oleks midagi muutunud. See fenomen toimis üsna tugevasti kuni eelmise aasta viimase kvartalini. Eelmise aasta 7. Detsembril teatas OPEC koos terve rea kartelli mitte kuuluvate riikide, eesotsas Venemaaga, et vähendavad tootmist 1,2 miljonit barreli võrra ööpäevas, mis kergitas nafta hinna üle 60 dollari taseme barrelist. Selle aasta 1. juulil otsustasid OPEC ja liitlased pikendavda tootmise kärpimisperioodi veel üheksaks kuuks, kuid selle uudise peale nafta hind enam ei hüpanud – pigem võttis suuna veidi alla. Alates sellest ajast ongi nafta hind suhteliselt paigal püsinud ning seda ei oluliselt ei suuda seda muuta ei USA kildanafta ega Iraan. Müüd mõjutavad nafta hinda kõige rohkem märksõnad nagu kaubandussõda, globaalsed makromajandusnäitajad ning Hiinast tulevad signaalid sealse nõudluse kohta, kirjutab Alic. Selle aasta suurim hinnatõus oli 14. septembril, mil toimus droonirünnak Saudi Araabia naftatööstuskompleksile, aga 15protsendiline tõus ei jätkunud nii dramaatiliselt kui olid rünnakud ja seda vaatamata asjaolule, et korraga võeti turult ära viis protsenti päevasest naftatoodangust. Samal päeval oli naftakauplejatele selge, et saudid suudavad tootmise taastada suhteliselt kiiresti ning tähelepanu pöördus kohe Hiina suunas tagasi. 4. septembril hüppas nafta hind neli protsenti lihtsalt Hiina makromajandusandmete peale, sest vahetult enne seda tunti väga suurt muret maailmamajanduse jahtumise pärast. 10. oktoobril hüppas nafta hind uudise peale, et Hiina-USA kaubandusläbirääkimised on saavutamas osalise kokkuleppe. Alati kui käisid kaubandusläbirääkimised jälgisid naftakauplejad rohkem läbirääkimisi kui seda, et Iraan tulistas alla USA drooni või seda, et Iraak võib liikuda kodusõja suunas. «Turg jälgib tähelepanelikumalt isegi Trumpi Twitteri kontot kui naftakartelli,» toonitab Anes Alic. «Märkimisväärselt kõige suurem oht nafta hinnale on kaubandussõda ja turg saab sellest aru,» lisast ta. Kaubandussõda pärsib USA ja Aasia majanduskasvu, sest see kergitab ettevõtete jaoks imporditava tooraine hindu ning muudab tarbijatele hinnad kallimaks. See toob kaasa majanduskasvu aeglustumise, millega alati kaasneb energiahindade kukku mine. 	Majandus	Tõnis Oja	0	1
20. november 2019, 14:10	https://kultuur.postimees.ee/6830762/tana-algab-orelipoisi-rahvusvaheline-kontserttuur	Postimees	Täna algab Orelipoisi rahvusvaheline kontserttuur	Orelipoiss aka Jaan Pehk. FOTO: Jelena Rudi Orelipoisina tuntud laulev helilooja, poeet ja kitarrist Jaan Pehk alustab rahvusvahelist kontserttuuri. Täna õhtul esinetakse Tamperes, homme Helsingis, reedel Tallinnas ja laupäeval Pärnus. Ringreisil, mis kannab nime "Finest International Music Concert Tour Ever 2019", esinetakse koos põhjanaabrite huumorimuusika legendi Sepi Kumpulaisega. Sepi Kumpulaineni lauludega said paljud eestlased tuttavaks juba üheksakümnendate alguses. Duo, kuhu kuulub ka Juha Saunala, esituses tulevad ettekandele nende tuntuimad palad nagu "Kutsukaa Putkimies", "Hirviö tuli mua vastaan", "Armotonta menoa" ja "Dip pa da", mida on mänginud ka Eesti raadiojaamad. Jaan Pehk esitab omaloodud laule, mille hulka kuuluvad kindlasti “Neli jäätist”, “Valss”, “See alles jääb” ja “Minu pruut”. Mõlemad mehed lubavad anda kõikjal korraliku ja lõbusa täispika kontserdi, kust ei puudu ka paar ühist pala. Kohapeal on müügil CD-plaadid ning avatud on baar. Soomes toimuvate kontsertide piletid on müügil Tiketti ja Ticketmasteri müügikeskondades, Eestis saab pileteid osta Piletilevist. Ringreisi kava: 20.11 TAMPERE – Maanalainen (Hämeenpuisto 17-19) 21.11 HELSINKI – Elmun Baari (Telakkakatu 8) 22.11 TALLINN – Urban Bar (Rotermanni kvartal, Roseni tänav 9) 23.11 PÄRNU – Endla Teatrikohvik (Keskväljak 1) Kontsertide algus on Soomes kell 20:00, Tallinnas kell üheksa õhtul ning Pärnus kell 21:30. 	Kultuur	Kultuuritoimetus	0	0
20. november 2019, 14:01	https://kultuur.postimees.ee/6830749/kertu-jukkum-esitleb-reisiraamatut	Postimees	Kertu Jukkum esitleb reisiraamatut	Kertu Jukkumi „Unistuste seiklus Ladina-Ameerikas“. FOTO: Raamat Kolmapäeval, 20. novembril kell 18.30 esitleb Kertu Jukkum Tallinnas Solarise Apollos oma reisiraamatut «Unistuste seiklus Ladina-Ameerikas». «2018. aasta sügisel teen otsuse: enam ma ei looda, et tänasest saab mu elu parim päev, vaid haaran ohjad enda kätte,» kirjutab Kertu. «Jätan kõik, et minna unistuste reisile Ladina-Ameerikat avastama. Pakin väikese seljakoti ja lendan ookeani taha, kus mind ootab neli kuud ja üheksa riiki täis pööraseid seiklusi, ootamatuid kohtumisi ning magusaid õppetunde. Pole ime, et glamuurse elu järele kodumaal ei teki mingit igatsust! Reisi sisse mahub ränkraske teekond läänepoolkera kõrgeima mäe Aconcagua tippu, kohtumine sügaval Amazonase džunglis elava hõimuga ja isegi lummava Antarktika külastamine. Ladina-Ameerikas kogetu teeb mu tänulikuks kõige eest, mis mul on, ning õpetab elu veelgi kirglikumalt usaldama ja armastama.» 	Kultuur	Kultuuritoimetus	0	0
20. november 2019, 13:52	https://kultuur.postimees.ee/6830731/h-g-wellsi-kapitaalne-tulevikuajalugu-esmakordselt-eesti-keeles	Postimees	H. G. Wellsi kapitaalne tulevikuajalugu esmakordselt eesti keeles	Herbert George Wellsi esmakordselt eesti keeles ilmuv «Tulevase maailma pale». FOTO: Raamat Kirjastus Viiking on välja andnud inglise ulmeklassiku ja ühiskondliku mõtleja Herbert George Wellsi esmakordselt eesti keeles ilmuva kapitaalse tulevikuajaloo «Tulevase maailma pale». 1933. aastal ilmunud «Tulevase maailma pale» («The Shape of Things to Come») pole niivõrd ilukirjanduslik ulmeromaan, kuivõrd ühiskonnateoreetiline tulevikuajalugu, mis kirjeldab maailmas aset leidvaid poliitilisi, sotsiaalseid ja teaduslik-tehnilisi arenguid perioodil 1933–2106. Justkui aastal 2106 kirjutatud ning 20.–21. sajandi ajaloo ja ühiskonnateaduste õpikuna käsitletav raamat kirjeldab sügavasse majanduskriisi langenud maailma, mida 20. sajandi keskel räsivad laastavad sõjad, pandeemiad ja diktatuurirežiimid, kuid mis 21. sajandil kujuneb siiski rahumeelseks, rahvustevahelisi konflikte vältivaks ja teaduslikku ilmavaadet hindavaks tsivilisatsiooniks. Herbert George Wellsi «Tulevase maailma pale». FOTO: Raamat Wells ennustab ette Teise maailmasõja puhkemist Saksamaa ja Poola vahel piiritüli tõttu, paigutades selle 1940. aasta jaanuari, kirjeldab Austria Anschlussi, näeb ette linnade lauspommitamist, allveelaevadelt väljatulistatavate massihävitusrelvi kandvate rakettide kasutuselevõttu, aga ka laastavaid ülemaailmseid epideemiaid, totalitaarseid diktatuurirežiime ja inglise keele võidukäiku ülemaailmse ühiskeelena. Raamatu ainetel on 1936. aastal valminud populaarne Alexander Korda toodetud ulmefilm «Things to Come». Raamatu on tõlkinud Karl-Kristjan Koit ja Jay Skaidrins. Teosest leiab ka ulmeasjatundja Raul Sulbi põhjaliku järelsõna raamatu sünniloost, Wellsi jõudmisest Eestisse nii oma loomingu kui ka peresidemete kaudu, samuti tema mõjust ja tähtsusest ulmekirjanduses. Herbert George Wellsi (1866–1946) nimi ei vaja Eesti lugejaile laiemat tutvustamist, meil on korduvalt ilmunud tema olulisemad ulmeromaanid nagu «Ajamasin», «Maailmade sõda», «Nähtamatu» ja «Doktor Moreau’ saar» ning mitmeid ajaloo- ja poliitikaalaseid ülevaateid ja esseekogumikke, neist viimati Loomingu Raamatukogus 2017. aastal noore Nõukogude Venemaa olusid analüüsiv «Venemaa pimeduses». 	Kultuur	Kultuuritoimetus	0	17
20. november 2019, 13:49	https://sport.postimees.ee/6830728/treeneri-vahetus-laks-tottenhamil-kalliks-maksma	Postimees	Treeneri vahetus läks Tottenhamil kalliks maksma	Mauricio Pochettino. FOTO: IAN KINGTON/AFP Inglismaa jalgpalli kõrgliiga klubi Tottenham Hotspur vahetas ühe päeva jooksul peatreeneri. Kui eile vallandati ametist Mauricio Pochettino, siis täna palgati juba tema asemele Jose Mourinho. Pochettino pikendas 2018. aastal Tottenhamiga lepingu 2023. aastani ning see tähendab, et jalgpalliklubi võlgneb treenerile nüüd 14,6 miljonit eurot. Lisaks tuleb võlgnevused tasuda ka abitreeneritele Jesus Perezele, Miguel D'Agostinole ja Anthony Jimenezele. Kõik summad kokku liites tuleb Tottenhamil meestele maksta 23 miljonit eurot. Uuele peatreenerile Jose Mourinhole tuleb andmete kohaselt tasuda ühe hooaja kohta koguni 17 miljonit eurot. Ehk kokkuvõttes tuleb Tottenhamil sel hooajal treenerite palkadeks maksta lausa 40 miljonit eurot. 	Sport	Karl-Joosep Küngas	0	18
20. november 2019, 13:48	https://heureka.postimees.ee/6830724/kokkuvottev-uuring-amazonase-2019-aasta-polengud-ei-olnud-normaalsed	Postimees	Kokkuvõttev uuring: Amazonase 2019. aasta põlengud ei olnud «normaalsed»	Tulekahju Amazonase vihmametsas. FOTO: Bruno Kelly / Reuters/ Scanpix Inglise teadlaste uuring näitab, et suvel maailma tähelepanu pälvinud Amazonase vihmametsa põlengud ei olnud kaugeltki «tavapärased», nagu kohati väitma kiputi, vaid kiirenenud metsaraiete tulemus. Suvel metsapõlengute süütamisele kaasa aitamise ja neile puudulikult reageerimise tõttu rahvusvahelise surve alla sattunud Brasiilia valitsus on korduvalt väitnud, et tegemist on alusetu hüsteeriaga ja et ulatuslikud maastikupõlengud on «normaalsed» ja «allpool ajaloolist keskmist». Nüüd aga avaldas rahvusvaheline teadlaste grupp teadusajakirjas Global Change Biology uuringu, milles näitavad, et Brasiilia põlengute sellesuvine ulatus oli siiski kolm korda suurem kui vahemikus 2010-2018 keskmiselt. Kuigi põlengutel võib olla erinevaid põhjuseid, on teadlaste kinnitusel siiski «tugevaid tõendeid», mis viitavad tulekahjude seosele metsaraiega. Analüüsides tuginevad teadlased eesotsas Lancasteri Ülikooli professor Joe Barlowga muu hulgas ka Brasiilia valitsuse metsapõlengute tuvastamise süsteemile DETER-b, mis omakorda kasutab algallikana NASA satelliidipilte. Andmeridade võrdlusest tuli välja, et näiteks selle aasta juulikuus põles Brasiilias peaaegu neli korda rohkem metsa, kui viimase kolme aasta samal perioodil. On oluline, et raietöödele järgneb piirkonnas alati tulekahju – kõigepealt jäetakse maha saetud materjal kuivama ning pannakse hiljem põlema, et luua tulevasi põllumaid. «Nii põlengute kui ka metsaraiete sageduse järsk tõus 2019. aastal lükkab ümber Brasiilia valitsuse väited, nagu oleks augustikuus Amazonases aset leidnud tulekahjud normaalsuse osa,» ütles juhtivautor Barlow. Pärast augustikuud tulekahjud vähenesid. Ühe võimaliku põhjusena tuuakse välja president Bolsonaro kehtestatud kahekuune metsade süütamise moratoorium. «Näitame oma artikliga selgelt, et juhul, kui me metsade hävitamist kontrolli alla ei saa, näeme ka edaspidi maailma suurima vihmametsa tuhaks muutumist. […] Brasiilia oli möödunud kümnendil keskkonnateemadel juhtivas rollis ja näitas maailmale, et metsade raadamist on võimalik vähendada. Selle trendi tagasi pööramine on nii majanduslikult kui ka keskkonna mõttes rumal,» kommenteeris uuringu tulemusi Lancashire’i ja Oxfordi ülikoolide teadur, brasiillanna Erika Berenguer. Nimelt ei ole vihmametsade hävitamine teatavasti midagi uut ning selle tippaeg jääb 20. sajandi teise poole keskele. Küll aga suudeti riigis alates 90ndatest keskkonnavaenulikku tegevust vähendada ning paar aastat tagasi olid raiemahud oluliselt vähenenud. Oluline pööre halvemuse poole tuli aga koos president Bolsonaro võimuletulekuga, kes lubas oma valimisplatvormis avada Amazonas suuremale majandustegevusele. Uuring ilmus teadusajakirjas Global Change Biology. 	Heureka	Kaur Maran	1	21
20. november 2019, 13:47	https://tehnika.postimees.ee/6830723/sagimine-autoaris-jatkub-veho-eesti-muuakse-maha	Postimees	Sagimine autoäris jätkub: Veho Eesti müüakse maha	Veho Sõpruse FOTO: Veho Skandinaavia üks suuremaid automüüjaid Veho teeb Baltikumis ruumi Mercedes-Benzile, mistõttu vabanetakse kohalikest kõrvaläridest, Citroëni ja Honda edasimüügist ja hooldusest. Diili juured on tänavu sügise alguses, mil soomlastele kuuluv Veho ostis Eesti olulisima automüüja, Väino Kaldojale kuulunud Silberauto, mis on tuntud Mercedes-Benzi maaletooja ja edasimüüjana. Veho juht Juha Ruotsalainen tunnistas toona Postimehele, et see oli nende 80-aastase ajaloo jooksul suurim tehing. Hind võis küündida kuni 100 miljoni euroni. Tükk oli suur ja nii kinnitas ka Veho Balti riikide juhataja Kenneth Nyman, et Citroëni ja Honda äridest loobumise taga on soov keskenduda Silberauto lõplikule omandamisele ja arendamisele Baltikumis, samuti Mercedes-Benzi sõidukite esindamisele ja jaemüügile. Kõik ülejäänud, mis põhiliini segab, müüakse maha. Ühe soomlase käest teise kätte Täpsemalt öeldes müüb Veho Citroëni impordiõigused kõigis kolmes Balti riigis ning Citroëni ja Honda müügisalongid Eestis. Ostjaks on Soome automüügikontsern Auto-Bon Oy, mis praegu tegeleb Eestis näiteks Peugeot maaletoomisega. Sisuliselt liikusid müügisalongid ühelt Soome ettevõttelt teise kätte. Tehing tahab veel konkurentsiameti heakskiitu. Hinda kumbki pool ei avalda. Omanikuvahetus ei mõjuta Citroëni ja Honda kliente. Veho Eesti tegevdirektor Ando Nõel ütles samuti, et hetkel suuri muudatusi plaanis pole. Ka tema ise ning olemasolev personal jääb ametisse. Küll aga vahetatakse mõne aja pärast välja Veho kaubamärk Eestis. Eesti autoliidu AMTELi juht Arno Sillat ütles, et tehing oli igati etteaimatav, kuna Veho soov on keskenduda eeskätt Mercedes-Benzi maaletoomisele ja edasimüümisele. See on Veho leib olnud pikka aega terves Skandinaavias. Ka Mercedeste tootja ja emafirma Daimler on diileritele varem vaikimisi mõista andnud, et teiste markide kõrvalt müümine pole teretulnud. Seetõttu pakkus Sillat, et õige pea vabaneb Veho ka Silberauto teistest kõrvaäridest, Jeepi, Mitsubishi ja Maserati edasimüügist. «Daimler on alati surunud, et Mercedes oleks ainuke mark portfellis,» ütles Sillat, kes ise samuti pikalt Silberautot juhtis. Kes on kes? Citroëni ja Honda edasimüügiõiguste uus omanik on Auto-Bon Oy, mis kuulub alates 2017. aastast Bassadone Automotive Nordicu gruppi. Viimane tegeleb Peugeot’, Citroëni ja DSi sõiduautode ja tarbesõidukite maaletoomisega Soomes. Ettevõtte käive oli 2018. aastal 91 miljonit eurot ning töötajaid on 30. Veho Eesti AS on Citröeni kaubamärgi autode maaletooja Baltikumis ning omab kolme automüügisalongi ja vastavat kinnisvara Eestis, mis esindavad Honda ja Citroëni autosid. Ettevõtte käive oli 2018. aastal 73,4 miljonit eurot ning töötajaid on 121. Soome kontserni Veho Group Oy Ab on 1939. aastal rajatud automüügiettevõte, mis tegutseb peale Soome ka Rootsis ja Baltimaades. Ettevõte rajati Mercedes-Benzi partnerina ja see kaubamärk on Veho strateegias endiselt kesksel kohal. Pärast Silberauto omandamist kasvab Veho aastakäive pooleteise miljardi euroni. 	Tehnika	Lennart Ruuda	1	13
20. november 2019, 13:46	https://tervis.postimees.ee/6830577/aarmuslikult-ulekaalulise-naise-elu-ja-tervise-paastis-keele-eemaldamine	Postimees	Äärmuslikult ülekaalulise naise elu ja tervise päästis keele eemaldamine	Costa peale riskantset keele eemaldamise operatsiooni. FOTO: kuvatõmmis DailyMail 35-aastase New Yorkist pärit naise ellu tuli ebatavaline ja elupäästev muutus peale neljanda staadiumi suuvähi diagnoosimist, mis jättis ta ilma 95 protsendist keelest. Keele kaotamine päästis naise elu ajal, mil ta kaalus peaaegu 294 kilogrammi. «Pidin natuke surema, et õppida elamist tõeliselt hindama,» rääkis Jen Costa, kes kaotas kahe ja poole aastaga peaaegu 225 kilogrammi, vahendab Fox News. Costa sõnul tundis ta valu suus 2015. aastal, tellides telefoniga toitu. Hambaarst pidas aga väikest valget muhku keelel viiruseks. Selleks ajaks, kui naine leidis arsti, kes tema kaebusi tõsiselt võtaks, oli tegu juba neljanda staadiumi rakukartsinoomiga. Haigus oli levinud lümfisõlmedesse ja kaela. Olenemata diagnoosist, keeldusid arstid naist tema ülekaalulisuse tõttu ravimast. Costa sõnul öeldi talle, et kiiritus ei pääse läbi kaelal oleva rasvakihi. Noor naine hakkas kaalus juurde võtma peale autoõnnetust, mis sundis ta voodiravile. Costa veetis päevi kodus, tellides toitu ja ravides end iseseisvalt. Lõpuks võttis Costa 14 aasta jooksul juurde 158 kilogrammi. Jen Costa kaal jõudis peale tõsist autoõnnetust ning kiirtoidu peal elamist peaaegu 300 kilogrammini. FOTO: kuvatõmmis DailyMail Naine leidis lõpuks arsti, kes oli nõus teda opereerima, kuid see tähendas 95 protsendi keele eemaldamist, mis taastati käenahaga. Niivõrd keerulise lõikusega riskis naine sellega, et veedab terve elu tilgutite ja hingamisaparaatide all. Siiski oli tema puhul tegu tõelise vedamisega ning Costa on isegi nõutu, kuidas tal õnnestus operatsioon üle elada. Costa mahub oma endistesse pükstesse koos oma vanaemaga, kes teda haiguse ajal toetas. Naine võttis kahe ja poole aastaga alla peaaegu 225 kilogrammi. FOTO: kuvatõmmis DailyMail Nüüd toitub naine vedelast toidust ja on läbinud mitmeid operatsioone, et eemaldada liigset nahka, mis äärmuslikust kaalulangetusest alles jäi. Ta ei saa toitu maitsta ja närida. Kuigi naine rääkis, et tunneb puudust pitsast ja oma vanaema tehtud kanast, siis teab ta, et oleks end lõpuks surnuks söönud, kui vähki diagnoositud polnuks. 	Tervis	Paula Rõuk	0	175
20. november 2019, 13:46	https://kultuur.postimees.ee/6830722/kinoteatri-uuslavastus-otsib-mehele-kohta-uhiskonnas	Postimees	Kinoteatri uuslavastus otsib mehele kohta ühiskonnas	Ivo Uukkivi FOTO: Erakogu Kinoteater toob lavale Penelope Skinneri ühemehenäidendi «Vihanemees.com» (originaali pealkiri «Angry Alan»), mille lavastajaks on Paavo Piik ja peaosas Ivo Uukkivi. Esietendus toimub 9. detsembril Sakala 3 majas, kuid järgmisest aastast plaanitakse tükki mängida üle Eesti. «See on hästi aus lugu, korraga väga naljakas ja väga kurb,» ütleb teksti kohta Ivo Uukkivi. «Tahaks, et see jõuaks paljude inimesteni, ja mitte ainult Tallinnas, sest tekst võtab väga hästi kokku need segased tunded, millega mehed praeguses ühiskonnas kokku puutuvad.» Skinneri näidend osutus väga menukaks koomikute kogunemispaigas Edinburghi festivalil Fringe, kust ta käesoleval aastal üle viidi Londoni prestiižsesse Soho Theatre'isse. Näidendi tõlkija ja lavastaja Paavo Piigi sõnul haakub tekst mitme meesliikumisega, mis on viimasel ajal populaarseks osutunud, kuid teeb seda viisil, mis võimaldab naerda ja samastuda nii ühe kui ka teise vaatenurgaga. «Meid võlus see, kuidas tekstis ei ole süüdlast. Meeste olukord (ja ka naiste oma) võibki olla raske, kuid põhjustepundar on keeruline ja ei tasu alahinnata interneti võimet osalisi üksteise vastu üles ässitada.» «Vihanemees.com» lavakujunduse teeb Kristjan Suits (Tallinna Linnateater), videokujunduse Marta Pulk, helikujunduse Taavi-Peeter Liiv ja valguskujunduse Revo Koplus (NUKU teater). 	Kultuur	Kultuuritoimetus	0	0
20. november 2019, 13:43	https://maailm.postimees.ee/6830718/lati-ja-leedu-narkooperatsioonis-konfiskeeriti-320-kg-uimasteid	Postimees	Läti ja Leedu narkooperatsioonis konfiskeeriti 320 kg uimasteid	MDMA-d sisaldavad ecstasy tabletid. Foto on illustratiivne. FOTO: Reuters / Scanpix Leedus ja Lätis võeti pühapäeval kinni kaks isikut kahtlustatuna narkoäris, samuti saadi kätte 320 kilogrammi uimasteid, edastas Leedu tollipolitsei täna. Europoli koordineeritud rahvusvahelise operatsiooni käigus võeti kinni kaks uimastikaupmeest ja saadi kätte uimastilaadung, relvi ja pea pool miljonit eurot. Operatsioon algas pühapäeva varahommikul Daugavpilsi ümbruses, kui Leedu tollitöötajad ja Läti uimastipolitseinikud pidasid kinni veoauto Man, mille roolis oli Valgevene kodanik I. B. Autos oleva muu kauba hulgas oli 320 kilogrammi (umbes 759 000) erivärvilisi, arvatavasti ecstasy tablette, mis sisaldavad MDMA-d. Selle partii hind mustal turul on umbes 2,7 miljonit eurot. Ametnike sõnul väldivad uimastikaupmehed viimasel ajal Leedust läbi sõitmist. Koorem tabati, kui see liikus Hollandist läbi Saksamaa, sealt praamiga Läti Liepājasse ja edasi Venemaa suunas. Samal ajal võttis Leedu politsei Kaunases kinni uimasti salakaubavedu korraldanud Leedu kodaniku. Edukas operatsioon sai alguse 2014. aastal käivitatud uurimisest, kui Leedu-Poola piiril konfiskeeriti üle 300 kilo hašišit. 	Maailm	BNS	0	0
20. november 2019, 13:39	https://tartu.postimees.ee/6830703/galerii-tudengid-noudsid-oppejoududele-kahekordset-eesti-keskmist-palka	Postimees	Galerii: tudengid nõudsid õppejõududele kahekordset Eesti keskmist palka	Täna korraldasid Tartu ülikooli ja Eesti maaülikooli üliõpilasesindused haridus- ja teadusministeeriumi ees Peeter Põllu väljakul meeleavalduse, et näidata oma toetust sellele, et õppejõud peaksid rohkem palka saama. Tudengid leiavad, et õppejõud peaksid saama vähemalt kahekordset Eesti keskmist palka. Sõna võttis teiste seas Tartu ülikooli üliõpilaskonna juht Allan Aksiim, kelle sõnul praegune olukord ei soosi seda, et tudengid tahaks pärast magistriõpet veel doktorikraadi teha ning õppejõudude väikesed palgad seavad küsimärgi alla akadeemilise jätkusuutlikkuse ning pealekasvu. Haridus- ja teadusministeeriumi poolelt kõneles kõrghariduse osakonna juhataja Margus Haidak, kes tunnistas probleemi, kuid ütles, et palkasid ei määra ministeerium. Oma mõtteid avaldasid ka maaülikooli üliõpilasesinduse esimees Renee Razumov, Eesti üliõpilaskondade liidu asejuht Kristel Jakobson, Tartu ülikooli ametiühingute esindaja Ruth Tammeorg, praktilise filosoofia teadur Mats Volberg, molekulaarimmunoloogia professor Pärt Peterson ja analüütilise keemia professor Ivo Leito. 	Tartu Postimees	Aet Rebane	0	321
20. november 2019, 13:34	https://kodustiil.postimees.ee/6830515/pealtnaha-tavaline-pistikupesa-varjas-aastaid-uht-vaga-kummalist-saladust	Postimees	Pealtnäha tavaline pistikupesa varjas aastaid üht väga kummalist saladust	Vigast pistikupesa parandada soovinud paar sai ootamatu üllatuse osaliseks. FOTO: Shutterstock Vigast pistikupesa parandada soovinud inglise paar avastas, et pealtnäha tavaline stepsel ei olegi see, milleks nad seda kõik see aeg pidanud olid. Kaks aastat vigase pistikupesaga elanud Darren Steelsi ja tema kaaslase üllatus oli suur, kui elektrik viimaks majja kutsuti. «Me üritasime pidevalt oma tolmuimejat pistikupesasse ühendada,» märkis Darren, kelle sõnul kutsuti elektrik koju alles siis, kui pererahva kannatusekarikas hakkas viimaks üle ääre ajama. Elektrik kinnitas pererahva kahtlusi – pistikupesas ei olnud voolu, mispeale otsustati see kindlakäeliselt seinast lahti kiskuda. Selgus, et pistikupesa, või vähemalt see, mida nad tolle päevani pistikupesaks pidasid, osutus hoopis seifiks. Pererahva õnnetuseks oli rahakapp tühi, ei ühtegi väärisehet, ei ühtegi dokumenti, mis annaksid aimu selle tarvidusest või eelmisest pererahvast, kes majas elas, vahendab The Sun. Couple baffled for two years by ‘broken socket’ under stairs are shocked to discover it’s a safe 😅. https://t.co/gg8P5UZtpG 	Kodustiil	Kristina Kostap	0	8
20. november 2019, 13:32	https://poliitika.postimees.ee/6830705/riigisekretar-esitab-neljapaeval-jarviku-uurimise-kokkuvotte-ratasele	Postimees	Riigisekretär esitab neljapäeval Järviku uurimise kokkuvõtte Ratasele	Maaeluminister Mart Järvik. FOTO: Mihkel Maripuu Siseminister Mart Helme sõnul peaks riigisekretär Taimar Peterkop esitama neljapäeval peaminister Jüri Ratasele maaeluministri Mart Järviku tegevuse uurimiseks moodustatud komisjoni järeldused. Peaministri ülesandeid täitev siseminister Mart Helme ütles kolmapäeval riigikogus küsimustele vastates, et tema teada peaks riigisekretär Taimar Peterkop esitama neljapäeva lõuna ajal peaminister Jüri Ratase üle andma komisjoni järeldused. Helme kinnitas, et ta usaldab täielikult Peterkopi moodustatud komisjoni, kuid maaeluministrit tagasi kutsuda EKRE ei plaani. Vastates küsimustele, mis puudutasid maaeluministeeriumi kantsleri Illar Lemetti teenistusest vabastamist, sõnas Helme, et kui mõnel riigiametnikul on kahtlusi, et minister teeb midagi seadusevastast, tuleb selle kohta esitada kuriteoteate vastavatele õiguskaitseorganitele. «Antud juhul ei ole seda toimunud. Antud juhul on toimunud dokumentide lekitamine, kusjuures – nii palju kui mina olen aru saanud – on lekitatud dokumente valikuliselt. Ma arvan, et see ei ole kõige eetilisem tegu. Ma arvan, et ka ministril peaks olema selles suhtes mingisugune oma sõna öelda. Ja kui see töö, koostöö ei suju, siis valitsus arutab küsimust, mis on valitsusse toodud, kuulab ära ministri põhjendused ja langetab seejärel otsuse,» ütles Helme. «Küsimus on väga põhimõtteline: kui kahe isiksuse vaheline koostöö ei laabu, siis seadus annab võimaluse ministril teha ettepanek kantsler ametist vabastada,» ütles Helme. «Mõlemad võivad olla tublid, kompetentsed, aga koostöö ei pruugi sellest hoolimata laabuda.» Riigisekretäri moodustatud komisjon esitab peaministrile oma järeldused Põllumajanduse Registrite ja Informatsiooni Ametile (PRIA) volituste andmise, ministri nõuniku tegevuse, listeeriabakteri teemal toimunud info liikumise ning võimaliku sekkumise osas veterinaar- ja toiduameti ning PRIA töösse ja järelevalve läbiviimisse. 	Poliitika	BNS	0	0
20. november 2019, 13:29	https://arvamus.postimees.ee/6830670/faktikontroll-kas-helme-oiendus-nato-kohta-peab-paika	Postimees	Faktikontroll: kas Helme õiendus NATO kohta peab paika?	Mart Helme on kutsutud õiguskomisjoni ette rääkima, kuidas poliitikud tema andmetel prokuratuuri mõjutavad. FOTO: Tairo Lutter Postimehe faktikontroll võtab luubi alla ühiskondlikus arutelus esitatavaid faktiväiteid, mille paikapidavus pole ilmselge. VÄIDE «Ma ei ole öelnud, nagu tegeleks meie valitsus koos naaberriikidega NATO-le alternatiivi otsimisega. Kui Iltalehti ajakirjanik minu sõnadest sedamoodi aru sai, siis mõistis ta mind valesti. NATO on ja jääb meie olulisimaks julgeolekugarantiiks,» ütles Mart Helme avalduses, millega ta adresseeris enda NATO-teemaliste kommentaaridega seoses tekkinud pahameeletormi. KONTROLL Jääb ebaselgeks, mida mõtleb Helme enda õienduses «alternatiivi» all. Kui ta mõtleb alternatiivset kaitseallianssi, siis sellest Helme tõesti ei rääkinud, aga Iltalehti loos polegi tema sõnu selliselt tõlgendanud. Enamik intervjuust on Mart Helme otsekõnes tsitaadid, teiste seas: «Töötame ka plaan B kallal selle osas, mida peaks tegema Balti riigid – ja mitte ainult Balti riigid – kui Macronil on õigus.» «Keegi ei tea, mis saama hakkab. Seega peab meil olema plaan B, mis küll ei tähenda, et Venemaa kindlasti Eesti okupeerib.» Helme õienduse väidet, mille kohaselt pole ta rääkinud alternatiividega tegelemisest, on vähemalt eksitav (kui mitte vale) mõlema võimaliku tõlgenduse puhul: HINNANG Eksitav. 	Arvamus	Herman Kelomees	27	7
20. november 2019, 13:29	https://arvamus.postimees.ee/6830544/postimees-alustab-faktikontrollimisega	Postimees	Postimees alustab faktikontrollimisega	FOTO: Erik Tikan Postimees avaldab alates 2019. aasta novembrist regulaarselt faktikontrolle. Luubi alla võetakse ühiskondlikus arutelus osalejate küsimusi tekitavad faktiväited ehk olukorrad, kus väitest jääb mulje, et seda esitatakse faktina ning kus toimetuse hinnangul pole selle paikapidavus keskmisele mõistlikule inimesele ilmselge. Enim pöörame tähelepanu üleriigilises meedias esitatavatele faktiväidetele. Postimehe faktikontrollid lõppevad ühega kaheksast võimalikust hinnangust: ÕIGE: väide vastab tõele. PIGEM ÕIGE: väide on tõene mööndusega. EKSITAV: väide on tõene, aga esitatud tõde moonutaval viisil. KAHTLANE: väitja ei ole pakkunud tõestust olukorras, kus seda on mõistlik eeldada. PIGEM VALE: väide on vale mööndusega. VALE: väide ei vasta tõele. JAMA: väide on jabur. Faktikontroli teostamisel toetume võimalikult palju usaldusväärsetest ja avalikest allikatest pärit tõestusmaterjalile. 	Arvamus	Herman Kelomees	1	18
20. november 2019, 13:28	https://maailm.postimees.ee/6830546/twitter-suudistas-briti-konservatiive-valijate-eksitamises	Postimees	Twitter süüdistas Briti konservatiive valijate eksitamises	Briti peaminister Boris Johnson ja opositsioonijuht Jeremy Corbyn televäitlusel. FOTO: Xinhua / Scanpix Twitter süüdistas täna Briti konservatiive süüdistatakse valijate tüssamises, sest nad vahetasid eile õhtul peaminister Boris Johnsoni ja opositsioonijuhi Jeremy Corbyni teledebati ajal oma pressibüroo ametliku Twitteri-konto nime sõltumatusele viitava “factcheckUK” vastu. Twitter lubas astuda samme, et midagi säärast tulevikus enam ei juhtuks. Londonis asuva faktikontrollisaidi Full Fact juht Will Moy ütles BBC-le, et see oli katse valijaid eksiteele viia, ning selline tegu ei ole ühele tõsiseltvõetavale parteile kohane. Konservatiivse Partei pressibüroo ametlik Twitteri-konto kasutab nime «CCHQ Press». Pärast debatti pandi see tagasi. «factcheckUK» nime all postitati debati ajal hulk Johnsonit toetavaid säutse. 	Maailm	AP / BNS	0	0
20. november 2019, 13:15	https://www.postimees.ee/6830675/kreml-eesti-territoriaalsed-noudmised-venemaale-on-vastuvoetamatud	Postimees	Kreml: Eesti territoriaalsed nõudmised Venemaale on vastuvõetamatud	Vene presidendi pressisekretär Dmitri Peskov. FOTO: Sergei Karpukhin / TASS / Scanpix Kreml lükkas kolmapäeval tagasi Eesti territoriaalsed nõudmised Venemaale, mida põhjendatakse 1920. aasta Tartu rahuga. «Me peame seda vastuvõetamatuks ega saa sellega nõustuda,» vastas Vene presidendi pressisekretär Dmitri Peskov ajakirjanike küsimusele, mida Kreml nendest nõudmistest arvab. Vene president Vladimir Putin heitis juba palju aastaid tagasi võimaluse, et Baltimaadega peetaks territooriumi üle läbirääkimisi. 2005. aastal vastas ta Läti nõudmise kohta anda tagasi Pihkva oblastisse Põtalovo rajoonina üle võetud Ida-Abrene: «Nad ei saa mitte Põtalovo rajooni, vaid surnud eesli kõrvad.» Riigikogu esimees Henn Põlluaas, kes nõuab Venemaalt annekteeritud alasid tagasi, jõudis sellega Vene ajalehe Kommersant veergudele. Riigikogu esimehe sõnul on Venemaa hõivanud umbes viis protsenti Tartu rahu järgsest Eesti alast, ja ta nõuab seda tagasi. Põlluaas võttis territoriaalsed nõudmised Venemaale jutuks pärast Vene välisministeeriumi teise Euroopa osakonna direktor Sergei Beljajevi avaldust. «Venemaa seadis järjekordselt Eesti õigusliku järjepidevuse kahtluse alla, kui kuulutas Vene välisministeeriumi teise Euroopa osakonna direktori Sergei Beljajevi suu läbi, et Tartu rahuleping on kehtetu (Ria Novosti 18.11.2019),» kirjutab Põlluaas Facebookis. «Tartu rahulepingu mittetunnistamine tähendab sisuliselt Eesti Vabariigi mittetunnistamist. See on meie riigi sünnitunnistus ja omariikluse üks olulisim alus. Sama arrogantne oli nõue, et piirilepinguga edasiminemiseks peab Eesti loobuma territoriaalsetest nõuetest Venemaa vastu. Eestil ei ole mingeid territoriaalseid nõudeid Venemaa vastu. Me ei taha mitte ühtegi ruutmeetrit Venemaa territooriumist. Me tahame vaid enda oma tagasi,» on Põlluaasa seisukoht. «Venemaa on annekteerinud ca 5% Eesti territooriumist. Seega on de facto hoopis Venemaal rahvusvahelist õigust rikkuvad ebaseaduslikud nõuded Eesti vastu. Eesti alade annekteerimine ei erine mitte millegagi Krimmi okupeerimisest ja annekteerimisest. Üks toimus lihtsalt mitukümmend aastat varem,» kirjutab ta. «Eesti-Vene riigipiir on paika pandud Tartu rahulepinguga, mis on tänagi ÜRO kehtivate rahvusvaheliste lepingute registris. Kõik riigid taastunnustasid Eestit just nendes piirides. Piirilepinguga edasiminek saab tähendada ainult Tartu rahu ja sellega määratud piiri tunnustamist ja taastamist Venemaa poolt,» võtab Põlluaas oma seisukoha kokku. 	Postimees	BNS	1	3
20. november 2019, 13:13	https://sobranna.postimees.ee/6830482/suureparane-valik-naised-otsustasid-milline-on-aasta-2019-parim-auto	Postimees	Suurepärane valik! Naised otsustasid, milline on aasta 2019 parim auto	Mazda 3 FOTO: Mazda Mida tahab üks naine, kui asi puudutab neljarattalist? Vastus on lihtne ning seda teavad maailma naisautoajakirjanikud. Selleks on viimase põlvkonna Mazda 3. Auto lansseeriti Lõuna-Aafrikas juulis ning 2019. aasta naiste maailma aasta auto valimistel anti talle «ülima võitja» (Supreme Winner) aupael, vahendab IOL. Žüriis oli liikmeid rohkem kui 30 riigist ning neil paluti hääletada vastavalt neile kriteeriumitele, mida naised autosid valides kasutavad. Võistluse hääletust juhtinud Renuka Kirpalani sõnul oli sel aastal tegemist kõige egalitaarsema hääletussüsteemiga, mida ajaloos üldse nähtud. «Me vaidlesime häälekalt parima struktuuri valimise üle ning leppisime kokku kõige õiglasemas hääletusmudelis,» kinnitab Kirpalani. «Kohtunikel paluti nimetada oma sobivate autod esikümme. Seejärel liideti need nominatsioonid kokku ning jagati erinevate kategooriate vahel, sealhulgas kategooriasse «ülim võitja».» Siis analüüsis hääli rahvusvaheliselt tunnustatud raamatupidamisfirma Grant Throrton. Teised finalistid «ülima võitja» kategoorias olid (tähestiku järjekorras) Audi e-Tron, BMW 3 seeria, Citroēn C5 Aircross, Ford Kuga, Hyundai Sonata, Kia Xceed, Lexus UX, Porsche 911, Range Rover Evoque, Renault Clio, Tesla Model 3, Toyota Corolla, Volkswgen T-Cross ja Volvo S60. Erinevate kategooriate võitjad olid järgmised:  	Sõbranna	Dagmar Lamp	0	15
20. november 2019, 13:10	https://kinoportaal.postimees.ee/6830595/kuidas-nii-hollywoodi-stuudioboss-tahtis-julia-robertsit-mustanahalise-orjatari-rolli	Postimees	Kuidas nii? Hollywoodi stuudioboss tahtis Julia Robertsit mustanahalise orjatari rolli	Julia Roberts FOTO: MATT PETIT/REUTERS/Scanpix Kuigi seda on raske uskuda, siis veel 25 aastat tagasi kujutasid Hollywoodi bossid ette, et tänapäeval möödapääsmatult mustanahalisele naisele kuuluva rolli võib vabalt näiteks Julia Robertsile parajaks «valgendada» (whitewashing – ingl), hoolimata vähimatki eetikast. Just nii selgus Los Angeles Times'i intervjuust ajaloolise draama «Harriet» stsenaristi Gregory Allen Howardiga, kelle käsikirja järgi vändatud lugu nüüd viimaks suurele ekraanile on jõudnud. Film jutustab meie maailmajaos vähetuntud loo orjatar Harriet Tubmanist, kes esmalt pages ise ning seejärel aitas kodusõjaeelses Ameerikas teisigi orje aastaid vabadusse toimetada. Harriet Tubman FOTO: H.B. Lindsley/AP/Scanpix Rassism, palgalõhe ja seksuaalne ahistamine Hollywoodis on #metoo jt liikumistega viimaks paljastatud ning see annab lootust, et tulevikus tehakse üha kasvavas meelelahutustööstuses asju pisutki õiglasemalt. Kuivõrd tohutult on asjalood muutunud kasvõi 1994. aastaga võrreldes, tõestab Howardi anekdoodina tunduv lugu sellest, missugusele ideele tuli üks juhtiva Hollywoodi stuudio juht tema «Harrieti» stsenaariumi peale. «Suurepärane stsenaarium,» teatanud too (nime ei avalikustatud). «Võtame Julia Robertsi Tubmanit mängima!» Õnneks oli ruumis vähemalt üks mustanahaline töötaja, kes märkis, et Harriet Tubman oli ilmeksimatult täisverd mustanahaline naine. «See oli nii ammu, kes see ikka teab,» vastanud stuudiojuht. Õnneks jäi film toona tegemata ja nüüd õnnestus lugu ekraanile tuua õiges hiilguses, mis ei sülita orjarahva kangelaspärimusele. Cynthia Erivo «Harrieti» esilinastusel Toronto filmifestivalil FOTO: MARK BLINCH/REUTERS/Scanpix Režissöör Kasi Lemmonsi filmis rullub lahti orjatar Harriet Tubmani lugu, kes vaatamata kehvadele väljavaadetele suutis 1849. aastal põgeneda Marylandist asuvast orje pidavast istandusest (kus ta oli sündinud) vabasse Philadelphiasse. 27-aastane vapper naine pühendas kogu ülejäänud elu orjade väljasmugeldamisele, alustades tema enda sugulastest. Mooseseks hüütud Harriet Tubmani smugeldamisteekonda nii vabadesse osariikidesse kui ka Kanadasse hakati nimetama «maa-aluseks raudteeks» ning väidetavalt ei jäänud keegi tema juhtimisel pagedes vabadusse pääsemata. Nüüd saavad kõrgesse vanusesse elanud kartmatu kangelanna austajad seiklustele kaasa elada kinolinal. Lisaks dramaatilisele loole on keskseid tegelasi kehastama võetud kaks täiesti suurepärast näitlejannat, kes on ühtlasi ka lauljad: Tubmanit kehastab üliemotsionaalne Cynthia Erivo («Lesed», «7 võõrast El Royale'is») ning rolli teeb filmis ka menukas artist Janelle Monáe. Vaata treilerit:   	Kinoportaal	Apollo Kinoportaal	0	0
20. november 2019, 13:03	https://lounapostimees.postimees.ee/6830653/videolugu-vald-vottis-lumetormi-eel-valveseisangu	Postimees	VIDEOLUGU: Vald võttis lumetormi eel valveseisangu Võru vallamajas oli kriisiõppus	Võru vallamajas tehti kolmapäeval läbi kriisiõppus harjutamaks toimetulekut olukorras, kus äge lumetorm on muutnud teed läbimatuks, viinud paljudes kohtades elektri ning juhtunud on muudki hullu. «Esimesed märgid lähenevast tormist laekusid meile esmaspäeva pealelõunal. Kutsusime kokku kriisi juhtgrupi, kes hakkas infot jälgima, analüüsima,» selgitas Võru vallavanem Kalmer Puusepp. «Eile saime täiendavat infot, et torm on ikkagi tulemas ja olid esimesed märguanded Orava piirkonnast, et elekter on ära läinud. Saime aru, et lähenemas on tõsine probleem, kus meie oluliseks rolliks on teede sõidetavuse tagamine.» Kolmapäeva hommikul kella 9 paiku seati vallavalitsuse saalis üles kriisiõppuse staap, kuhu koondati kokku Võrumaa suurima pindalaga omavalitsuse eri otstest laekuvad elanike abipalved, millele ametnikud järgemööda pidid reageerima ja lahendusi leidma. 	Lõuna-Eesti Postimees	Arved Breidaks	0	57
20. november 2019, 13:01	https://maailm.postimees.ee/6830650/endine-briti-hongkongi-konsulaadi-tootaja-suudistab-hiina-politseid-piinamises	Postimees	Endine Briti Hongkongi konsulaadi töötaja süüdistab Hiina politseid piinamises	Endine Briti Hongkongi konsulaadi töötaja Simon Cheng. FOTO: FREE SIMON CHENG? / Scanpix Endine Briti Hongkongi konsulaadi töötaja ütles täna, et Hiina salapolitsei piinas teda ülekuulamisel Londoni rolli kohta erihalduspiirkonna rahutustes. Hongkongi kodaniku Simon Chengi sõnul peeti teda augustis 15 päeva kinni ning peksti ja piinati. Briti välisminister Dominic Raab ütles BBC raadiole, et Chengi süüdistused on usutavad ning talle osaks saanud kohtlemine on tõepoolest piinamine. Raab kutsus Hiina suursaadiku välja ja avaldas protesti Hiina võimude rahvusvahelisi seadusi rikkuva käitumise vastu. Cheng kirjutas Facebookis, et ta oli augustis rongiga teel Lõuna-Hiinast Shenzhenist Hongkongi, kuid Hiina politsei pidas ta raudteejaamas kinni ja saatis tagasi Shenzheni, kus ta kinni võeti. Chengilt püüti piinamisega kätte saada andmeid, kas ta tunneb kedagi Briti luureagentuuridest, milline on tema roll Hongkongi meeleavaldustes ja mida ta teab protestidega liitunud Mandri-Hiina kodanikest. Hongkongi endine koloniaalvõim Suurbritannia, kes andis 1997. aastal ala Hiinale tagasi, on ärgitanud Pekingit ja Hongkongi kriisile poliitilist lahendust otsima ning on tauninud mõlema, nii meeleavaldajate kui ka piirkonna politseinike, vägivalda. 	Maailm	AFP / BNS	0	0
20. november 2019, 12:55	https://sport.postimees.ee/6830624/ametlik-ogier-lahkub-citroenist-ning-rallimeeskond-lahkub-mm-sarjast	Postimees	Ametlik: Ogier lahkub Citroënist ning rallimeeskond lahkub MM-sarjast	Tänavu Citroëniga kihutanud Sébastien Ogier saavutas WRC sarjas kolmanda koha. FOTO: Lavadinho/imago-images.de/Scanpix Täna avalikustas Citroëni WRC meeskond, et Sebastien Ogier otsustas meeskonda vahetada ja sellest tulenevalt lahkutakse meeskonnana autoralli MM-sarjast. Sebastien Ogier liitus Citroëniga lõppenud hooaja alguses, kuid Citroën ei suutnud meeskonnana pakkuda Ogier'le piisavalt head masinat. Ogier jäi ilma MM-tiitlist ning otsustas nüüd sootuks meeskonnast lahkuda. Väga suure tõenäosusega liitub kuuekordne maailmameister Ogier Toyotaga, kust lahkus Ott Tänak. Küll aga jääb vähemalt praegu tööta Citroëni meeskonna teine sõitja Esapekka Lappi. «Kuna Sebastien Ogier otsustas hooaja lõppedes meeskonda vahetada, teatame oma loobumisest autoralli MM-sarjas. Loobumise põhjus on see, et uueks hooajaks pole saadaval ühtegi maailma tippsõitjat,» seisab Citroëni avalduses. Citroën liitus autoralli MM-sarjaga 2000. aastate alguses, 2003. aastal tehti WRC-hooaeg kaasa täismahus ning sellest ajast alates on Citroën alati WRC-sarja tehasemeeskondade hulka kuulunud. Citroën tõusis sel sajandil üheks edukamaks meeskonnaks WRC sarjas, tootjate arvestuses võideti tiitel kaheksal korral vahemikus 2003–2012, Citroëni meeskonna sõitjana tuli Sebastien Loeb maailmameistriks üheksal korral. Citroën on teeninud MM-sarjas kokku 102 rallivõitu. 	Sport	Aleks Lesk	0	8
20. november 2019, 12:50	https://tarbija24.postimees.ee/6830612/tarmo-tamm-kogu-m-v-wooli-juhtumit-on-halvasti-kasitletud	Postimees	Tarmo Tamm: kogu M.V.Wooli juhtumit on halvasti käsitletud	Maaelukomisjoni esimees Tarmo Tamm. FOTO: Mihkel Maripuu Kolmapäeval kohtusid kalatootja M.V.Wooli esindajad riigikogu maaelukomisjoniga, et arutada listeeriaskandaali ümber toimuvat ja ettevõtte edasisi samme. Komisjoni esimehe Tarmo Tamme (Keskerakond) sõnul on kogu juhtumit halvasti käsitletud. Tamm ütles BNSile, et kogu protsessi poleks kunagi pidanud välja mängima avalikkuse pilgu all nii, nagu see on siiani toimunud. Selle tulemusel on saanud kannatada nii tarbijate enesekindlus kui ka Eesti maine maailmas. «Kedagi pole vaja tegelikult karistada ja nüüd tuleb lihtsalt vaadata, kuidas edasi minna,» nentis Tamm. Tamme sõnul hämmastas komisjoni liikmeid ka see, et iseseisvad laborid on andnud täiesti vastukäivaid tulemusi. «Kavas on täiendavad kohtumised, näiteks veterinaar- ja toiduametiga,» ütles Tamm ja lisas, et komisjon hakkab kohtumisel käsitletut edasi arutama. Komisjoni esimehe sõnul esitles M.V.Wool ühtlasi ka enda plaani puhastada tehased bakterist, kuid ei avaldanud täpsemaid detaile. 	Tarbija	BNS	0	3
20. november 2019, 12:44	https://majandus24.postimees.ee/6830615/uuring-eesti-rikastel-suured-volad	Postimees	Uuring: Eesti rikastel suured võlad Vaestel vähe võlgu!	Üle 85 protsendi eestlaste koguvõlast on koondunud 40 protsendi suurima sissetulekuga majapidamiste kätte FOTO: gualtiero boffi/PantherMedia / gualtiero boffi Eesti Panga ökonomisti Eva Branteni sõnul on võlg Eesti majapidamiste vahel väga ebaühtlaselt jaotunud, nimelt on üle 85 protsendi koguvõlast koondunud 40 protsendi suurima sissetulekuga majapidamiste kätte. Väikseima sissetulekuga ehk esimese kvintiili majapidamiste käes on koguvõlast vaid protsent. «Keskmiselt on laenu võtnud veidi alla poole majapidamistest, kuid ka laenuvõtjate osakaal erineb sissetulekute lõikes palju: kõige madalamas sissetulekukvintiilis on laenukohustus 15 protsendil majapidamistest, kõige kõrgemas 80 protsendil,» märkis Branten keskpanga blogis. Tema sõnul võib laenude tagasimaksmisel tõenäolisemalt tekkida tõrkeid siis, kui igakuisteks laenumakseteks kulub enam kui 30 protsenti sissetulekust. Eestis on selliseid majapidamisi ligikaudu 5 protsenti kõigist laenuga majapidamistest. Samas on madalamates sissetulekurühmades nende osakaal oluliselt suurem. Branten märkis, et kuigi Eesti majapidamised on viimastel aastatel aktiivselt laenu võtnud, ei ole võlakoormus ehk võla suhe sissetulekutesse suurenenud, sest ka sissetulekud on kiiresti kasvanud. «Eesti majapidamiste võlakoormuse näitajad on euroala keskmisest allpool, kuid sarnanevad Kesk- ja Ida-Euroopa riikide keskmiste näitajatega,» lisas ökonomist. Samas tõi Branten välja, et lisaks võlakoormusele on ka Eesti majapidamiste säästud euroala keskmisest väiksemad ja samuti väga ebaühtlaselt jaotunud. «Laenukohustusega majapidamistel on likviidset finantsvara keskmiselt vähem kui ühe kuu brutosissetuleku ulatuses. Seega võib öelda, et kuigi Eesti majapidamiste laenumaksevõime on paranenud, on paljud laenuvõtjad sissetuleku isegi lühiajalise kaotuse korral siiski väga haavatavad,» ütles keskpanga ökonomist. Analüüs põhineb 2019. aasta sügisel avaldatud leibkondade finantskäitumise ja tarbimisharjumuste uuringu andmetel, mis on kogutud 2017. aastal. 	Majandus	BNS	0	25
20. november 2019, 12:37	https://www.postimees.ee/6830607/vabaduse-valjaku-nurgale-kerkib-seitsmekorruseline-hoone	Postimees	Vabaduse väljaku nurgale kerkib seitsmekorruseline hoone	Tallinna linnavalitsuse istungi päevakorras oli täna detailplaneering, mis lubab Vabaduse väljaku nurgale ehitada seitsmekorruselise ärihoone. Planeering näeb ette Estonia pst 19/Tatari 1 krundi muutmise ärimaaks ning määrab ehitusõiguse ühe maa-aluse ja kuni seitsme maapealse korrusega ärihoone ehitamiseks. Estonia puiestee poolne ehitusjoon on määratud Estonia pst 15 ja Estonia pst 17 hoonete järgi. Estonia puiestee äärse hooneosa suurim lubatud kõrgus on määratud Pärnu mnt 15/Tatari 2 (Kawe Plaza) kuuekorruselise hooneosa parapeti kõrguse järgi. Estonia pst 19/Tatari 1 kinnistu lõunaosas paikneva ajaloolise hoone Tatari tänava poolne osa ja peafassaad ning külgseinad kaheksa meetri laiuselt krundi piirist on ette nähtud säilitada. Tatari tänava poolne hoonestusala piir on määratud säilitatava hoone fassaadi järgi. Hoone suurim lubatud kõrgus maapinnast on 28,1 meetrit. Joone juurde on kavandatud 46 parkimiskohta, mis asuvad osaliselt maa-aluses parklas, osaliselt esimesel korrusel. Pärast detailplaneeringu vastuvõtmist korraldavad linnaplaneerimise amet ning Kesklinna valitsus planeeringu avaliku arutelu ning lõpuks jõutakse planeeringu kehtestamiseni. 	Postimees	PM	0	42
20. november 2019, 12:34	https://heureka.postimees.ee/6830590/otse-eestikeelse-ja-uleilmse-teaduse-konverentsil-koneldakse-meie-teaduskeele-kaitsmisest	Postimees	Otse: eestikeelse ja üleilmse teaduse konverentsil kõneldakse meie teaduskeele kaitsmisest Neljapäeval kell 11-16	21. ja 22. novembril toimuval 7. eesti teaduskeele konverentsil «Eestikeelne ja üleilmne teadus» kõneldakse eestikeelse ülikoolihariduse ja teaduskeele kaitsmisest, mõistetest «rahvus», «kasvatus», aga küsitakse ka , miks üldse peaks eestikeelseid õpikuid välja andma. Postimees vahendab konverentsi otseülekandes neljapäeval, 21. novembril. Konverentsi esimesel päeval Eesti Teaduse Akadeemias toimuvaid ettekandeid saab jälgida Postimehe otsepildi vahendusel. Ettekandeis käsitlevad mitme valdkonna asjatundjad eesti teaduskeelt mitmest vaatevinklist: • Karl Pajusalu (ETA ja TÜ), Kuidas teadus sai eesti keeles teaduseks • Toivo Maimets ja Sulev Kuuse (TÜ), Emakeelse ülikooliõpiku «Rakubioloogia» koostamisest • Jaan Alver ja Lehte Alver (TTÜ), Nüüdsest raamatupidamisteaduse oskuskeelest • Tiiu Kuurme (TLÜ), Tõmbekeeltest ja tõmbetuultest uues haridusest kõnelevas sõnavaras • Peep Nemvalts (TLÜ), Rahvuse mõistestikust terminipeeglis • Heiki Pisuke (Euroopa Komisjon), Eesti oskuskeele loomisest Euroopa Liidu institutsioonides. Tänavu juba 7. korda peetav eesti teaduskeele konverents sai alguse 2009. aastal. 	Heureka	Postimees	0	2
20. november 2019, 12:32	https://maailm.postimees.ee/6830603/stoltenberg-nato-ei-luba-krimmi-stsenaariumi-kordamist-oma-liikmesriikides	Postimees	Stoltenberg: NATO ei luba Krimmi stsenaariumi kordamist oma liikmesriikides	NATO peasekretär Jens Stoltenberg. FOTO: EPA / Scanpix NATO ei luba Krimmi stsenaariumi kordamist oma liikmesriikides, ütles alliansi peasekretär Jens Stoltenberg usutluses Hispaania ajalehele El País. «Me paigutasime lahinguüksused oma piiridele selleks, et näidata selgelt, igasuguse kahtluse või valesti arusaamise vältimiseks: me ei luba ealeski, et mõnes NATO riigis korduks Krimmi sündmused. Kui mõnda NATO riiki rünnatakse, vastab kogu NATO,» ütles ta. Stoltenbergi arvates vajab NATO nii Euroopa kui ka Atlandi-ülese taseme koostööd. «Me ei saa valida Atlandi-ülese ja Euroopa ühtsuse vahel, me vajame mõlemat koostöö taset. Ükskõik milline katse lahutada Euroopat Põhja-Ameerikast ei nõrgenda üksi NATO-t, vaid ka lõhestab Euroopa,» ütles peasekretär. «Euroopa Liit on võimas vahend rahu, stabiilsuse ja õitsengu kehtestamiseks, kuid EL ei suuda asendada NATO-t,» arvas ta. «Tahaksin pöörata NATO tuleviku suhtes skeptiliste isikute, näiteks Prantsuse presidendi Emmanuel Macroni tähelepanu sellele, et NATO näitab üles paindlikkust ja eluvõimelisust, see on meie julgeoleku jaoks tähtis. EL on tähtis, kuid ei suuda Euroopat kaitsta,» märkis Stoltenberg. «NATO on olemas ja kaitseb rahu juba 70 aastat ja me jätkame samas vaimus veel palju aastakümneid,» võttis ta oma jutu kokku. 	Maailm	Interfax / BNS	2	0
20. november 2019, 12:23	https://sport.postimees.ee/6830592/maailma-tipptantsijad-vallutavad-tallinna	Postimees	Maailma tipptantsijad vallutavad Tallinna	Vasakult: Robin Alexsander Veskus, Diana Gavrilova, treener Eduard Korotin, Dominka Bergmannova ja Konstantin Gorodilov. FOTO: Eesti Tantsuspordi Liit. 23. ja 24. novembril peetakse Tallinnas Kalevi Spordihallis maailma karikaetapi võistlused tantsuspordis. Tallinn Openi raames näeb võistlemas nii maailmameistreid Konstantin Gorodilov – Dominika Bergmannova ja Madis Abel – Aleksandra Galkina kui ka teisi maailma tippe 18 riigist. Kahel päeval on võistlustules 12 paari maailma esimese 50 tantsupaari hulgast. Võistlejaid hindavad kohtunikud 20 riigist. Tallinnas toimuvad ka Põhjamaade lastemeistrivõistlused, mille finaalid toimuvad 23. novembril algusega kell 18. 	Sport	Postimees Sport	0	5
20. november 2019, 12:17	https://elu24.postimees.ee/6830522/piinlik-lugu-muusik-lauri-saatpalu-ilmus-purjuspai-teatrilavale-ja-etendus-katkestati	Postimees	Piinlik lugu: muusik Lauri Saatpalu ilmus purjuspäi teatrilavale ja etendus katkestati	Lauri Saatpalu mängib VAT teatri etenduses "Südame sosin". FOTO: VAT teater / Rait Avestik Teisipäeval Pärnus Endla teatri küünis toimunud VAT Teatri lavastus «Südame sosin» tuli pooleli jätta, sest näitleja Lauri Saatpalu (54) käitus laval ebaadekvaatselt. «Südame sosin» on VAT teatri monoetendus, kus näitlejana astub lavale Lauri Saatpalu ning selle lavastaja on Margo Teder. «Tuks-tuks, kuni ongi tuksis,» seisab Piletimaailmas etenduse kirjelduse juures. VAT teater avaldas täna Facebookis ka vabanduse teatrikülastajate ees. «Vabandame siiralt oma eilse etenduse «Südame sosin» Pärnu publiku ees, et olime sunnitud näitleja ebaadekvaatse käitumise tõttu etenduse katkestama.» «Sellist olukorda ei ole kunagi varem VAT Teatri ajaloos ette tulnud, aga seda piinlikum see on - inimeste poolt meie etendusele tulles asjatult raisatud aeg on kõige hindamatum kaotus,» kirjutatakse VAT Teatri Facebooki postituses. Elu24 küsis Lauri Saatpalult ka kommentaari, kuid seni pole ta vastanud.   Elu24 kirjutas ka 2018. aasta augustis, kuidas publik nurises Dagö live'i üle Luke mõisas. «Kui live hakkas, oli Lauri Saatpalu laval väga tuim ja hoidis käed taskus. Kui ta laulma hakkas, laulis mööda ja soperdas sõnadega,» kurtis Elu24-le toona üks fännidest. «Meil on kuri kahtlus, et ta oli täitsa purjus,» kurtis fänn, kes Elu24-le ka videod saatis. Ka kirjeldati toona, et bänd hilines peaaegu 20 minutit ja et kitarristi jutust selgus, et Dagö olevat samal päeval mänginud veel ka Hiiumaal ühes pulmas. «Reeglina me kahte kontserti ühel päeval ei tee,» ütlesid nad enne laulma hakkamist. Saatpalu oli teinud ka kommentaari, mis tekitas vastakaid tundeid. «Mul täna sitt olla, laulan nii nagu oskan, mu tütar on narkomaan.» Järgmisel päeval aga otsustas Lauri Saatpalu enda naljade pärast vabandada. «Ma väga vabandan oma eilse käitumise pärast ja lollide naljade pärast, mis polnud naljakad! Loodan, et andestate!» kirjutas muusik toona Facebooki. 	Elu24	Elu24.ee	2	38
20. november 2019, 12:08	https://poliitika.postimees.ee/6830574/reps-vihjas-nii-jarviku-kui-ka-lemetti-ametist-lahkumisele	Postimees	Reps vihjas nii Järviku kui ka Lemetti ametist lahkumisele	Haridus- ja teadusminister Mailis Reps FOTO: Joosep Pank Eile õhtul rahvusringhäälingu «Esimeses stuudios» päevapoliitilisi skandaale kommenteerinud Keskerakonna asejuht, haridus- ja teadusminister Mailis Reps vihjas võimalusele, et peagi võivad ametist lahkuda nii maaeluminister Mart Järvik kui ka maaeluministeeriumi kantsler Illar Lemetti. Repsi sõnul on oluline, et kõik koalitsioonipartnerid tunneks igasuguse otsuse puhul ennast soliidselt. «Ja selleks, et kõik osapooled saaksid rahulikult teema läbi arutada, on seda komisjoni, raportit väga vaja. Tuleb ka mõista, et eks EKRE on väga selgelt tunnetanud seda piiri, et teda on kuidagi väga jõuliselt fakti ette pandud, koalitsioonipartnerid on mitmel korral välja öelnud, et neile üks või teine käitumismudel ei sobi ja nüüd ongi vaja EKRE-le anda – ütleme – selline rahulik faktialus, mida siis erakonna esimehed saavad oma otsustel aluseks võtta,» kommenteeris Reps poliitringkondades levivat kuuldust, et maaeluminister Mart Järviku tagasiastumine on otsustatud ning praegu püütakse uurimiskomisjoni faktikontrolliga aega võites olukorrast kahe osapoole nägu päästa. Ta lisas, et tagasiastumine on igale ministrile väga keeruline; sellest veelgi keerulisem on umbusaldus riigikogus. Oluline roll on ka ministri selja taga oleval erakonnal. «EKRE täna tunnetab, et kolmas minister väga lühikese ajaga on mingisugune teema, mis neile ei sobi. Ja neil on vaja aega, et oma inimestega ja oma erakonnaga rääkida ja loomulikult ka koalitsioonipartnerid olid valmis seda andma,» selgitas Reps. Samas ei kippunud Reps adma hinnangut minister Järviku tegemistele. «Ma siiski jään ootama raporti tulemusi,» viitas ta peaminister Jüri Ratase ettepanekul loodud uurimiskomisjonile, mis peaks peaministrile aruande esitama sel nädalal. Lisaks on Reps tauninud maaeluministeeriumi kantsleri Illar Lemetti käitumist kirjavahetuse avalikustamisel, mis paljastas, et Järvik ei räägi meediale asjadest päris nii, nagu need on. «Kirjavahetuse edasisaatmine – minu meelest seal on piiri ületatud. Aga see, et seal majas on konflikt ja ministri ja kantsleri koostöö on pehmelt öeldes võimatu edasi, see on ju selge kõikidel osapooltel,» selgitas Reps. Saatejuht Andres Kuuse küsimusele, kas ministri kriitilisest lausest võib välja lugeda, et kantsleri saatus on otsustatud, vastas Reps, et otsustatud pole, kuid pole saladus, et maaeluminister on esitanud valitsusele soovi vabastada ametist ministeeriumi kantsler. Tõsi, seni pole valitsus seda päevakavasse võtnud. «Aga me oleme ka väga selgelt mõistnud, et Vabariigi Valitsuse seaduses on tegelikult tõlgendusruum väga ahtake. Selline õigus igal ministril on,» selgitas Reps. «Ei ole saladus, et seal on toodud üsna mitmeid asju ära, miks ei soovita koostööd jätkata,» lisas ta. Täispikka intervjuud vaata SIIT. Peaminister Jüri Ratase ettepanekul loodud uurimiskomisjoni ülesanne on anda ammendavad vastused koguni neljale minister Järvikut puudutavale skandaalile: põllumajanduse registrite ja informatsiooni ametile (PRIA) volituste andmise, ministri nüüdseks eksnõuniku Urmas Arumäe tegevuse, listeeriabakteri teemal toimunud info liikumise ja võimaliku sekkumise kohta veterinaar- ja toiduameti ning PRIA töösse ja järelevalve tegemisse. Kas Jüri Ratase solvumine oli siiras? Möödunud nädalal ütles Reformierakonna juht Kaja Kallas rahvusringhäälingule, et vaadates kõike seda, mida Ratas peaministrina on korda saatnud, siis Jüri Ratas peaministrina müüks Eesti maha esimesel võimalusel, kui ta saaks jätkata peaministrina ja see pole Eesti huvides. Repsi sõnul võttis Ratas seda väga isiklikult. «Kõik, kes tunnevad isiklikult Jüri Ratast, teavad, et tegemist on väga rahva teenimisele ja patriootsusele suunatud mehega.» 	Poliitika	Anna Põld	6	39
20. november 2019, 12:08	https://tervis.postimees.ee/6830559/teadlased-tuvastasid-olulise-teguri-mis-toob-kaasa-viljatust	Postimees	Teadlased tuvastasid olulise teguri, mis toob kaasa viljatust	Teadlased järeldasid, et paarid, kes vajavad viljatusravi, kipuvad olema vähem aktiivsed ja istuvama elustiiliga kui normaalse viljakusega isikud. FOTO: Shutterstock Nii naisel kui ka mehel on raseduse õnnestumisel oma roll. Siiani on vähe uuritud elustiilitegureid, mis võivad mõjutada paari viljakust. Tartu ülikooli teadlane Siret Läänelaid uuris koos kolleegidega Rootsist ja Hispaaniast, kuidas mõjub füüsiline aktiivsus ja istuv elustiil viljatusravi tulemustele. Teadlased vaatasid 128 inimest ehk 64 viljatut paari. Nende liikuvust ja passiivselt veedetud aega mõõdeti seitsmel järjestikusel päeval sammulugeri ja küsimustikega. Seejärel vaadeldi aktiivsuse seost viljatusega ning viljatusravi tulemustega. Üldiselt nähti, et viljatusravi läbivad inimesed olid väheaktiivsed. Naised liikusid keskmiselt 173 minutit päevas ja mehed 170 minutit päevas. Võrdluseks toodi Rootsi elanikkonnast võetud kontrollgrupp, kus naiste keskmine päevane aktiivsus oli 456 minutit päevas ja meestel 376 minutit. Lisaks veetsid viljatusravi vajavad patsiendid rohkem aega istudes: naised keskmiselt 683 minutit päevas ja mehed 709 minutit päevas. Kontrollgrupi naised istusid päevas 486 ja mehed 497 minutit. Võrreldes viljatuid paare, olid viljatusravi invasiivsemaid protseduure vajavad paarid füüsiliselt vähem aktiivsed kui need, kes vajasid rasestumisel vähem abi. Füüsiline aktiivsus ja istudes veedetud aeg ei mõjutanud aga viljatusravi protseduuride õnnestumist. Edendab kehakeemiat Teadlased järeldasid, et paarid, kes vajavad viljatusravi, kipuvad olema vähem aktiivsed ja istuvama elustiiliga kui normaalse viljakusega isikud. Uuringu üks autoritest Siret Läänelaid sõnas, et füüsilise aktiivsuse mõju võib olla nii lühiajaline kui ka pikaajaline. «Seega on tõesti nii, et füüsiline aktiivsus võib mõjutada viljakust terve reproduktiivea, kuid loomulikult tuleb võtta arvesse ka vanust, sest selle mõju viljakusele on suur. Samuti võib füüsiline aktiivsus mõjutada ka paaride viljakust vahetult enne rasestumist,» nentis Läänelaid. Kindlamaid soovitusi teadlane füüsilise aktiivsuse osas pereplaneerimise eesmärgil anda ei saa, sest teadusuuringud selles valdkonnas ei ole veel piisavalt tehtud. Varasemates uurimustes on võrreldud erineva füüsilise aktiivsuse tasemega viljatusravi läbinud naisi ning on leitud, et aktiivsematel naistel on suurem tõenäosus rasestuda ning suurem tõenäosus lapse sünniks, rääkis Läänelaid. «Näiteks mõõdukas füüsiline aktiivsus võib mõjutada naiste hüpotaalamuse ja ajuripatsi tööd, ergutades munasarju tootma naissuguhormoone, näiteks östrogeeni, mis on vajalik ovulatsiooni toimumiseks,» tõi ta välja. Samuti on leitud, et naissportlastel, kellel on füüsiline aktiivsus väga kõrge, toimuvad hormonaalsed muutused ning see võib nende viljakusele negatiivselt mõjuda. «Eestis läbi viidud, veel avaldamata uurimistöö tulemustest selgus, et füüsiliselt aktiivsematel viljatutel naistel saadakse hormonaalse stimulatsiooni tulemusel rohkem munarakke ning seega ka embrüoid kui vähem aktiivsematel naistel, mis tähendab, et füüsiline aktiivsus võib positiivselt mõjutada viljatusravi tulemuslikkust,» seletas ta. Kvaliteetsem sperma Teadustöödest on selgunud, et keskmise füüsilise aktiivsusega meestel on parem spermakvaliteet, võrreldes väga madala või väga kõrge aktiivsusega meestega, ning neil on suurem tõenäosus saada tulevikus isaks. Füüsiline aktiivsus võib Läänelaidi sõnul mõjutada paaride rasestumise võimalusi tänu võimele reguleerida organismis energia tasakaalu ja mõjutada kehamassi indeksit, ehk väga ülekaalulistel ja alakaalulistel inimestel on rohkem probleeme viljakusega ning lapse saamisega. Näiteks ülekaalulistel meestel võib sperma hulk olla väiksem, võrreldes normaalkaalus olevate meestega. «Samuti suurendab mõõdukas füüsiline aktiivsus antioksüdantsete ensüümide avaldumist kogu kehas, ehk paraneb ainevahetus organismis ning see võib mõjutada paaride viljakust ja viljatusravi tulemuslikust,» seletas Läänelaid. Lisaks füüsilisele aktiivsusele võib paaride viljakust mõjutada ka toitumine, alkoholi ja kofeiini tarvitamine. «On leitud, et toidud, mis sisaldavad palju küllastumata rasvhappeid, täisteraviljatooteid, köögivilju ja kala, võivad parandada nii naiste kui ka meeste viljakust. Samas alkoholi, kofeiini, küllastunud rasvahapete ja suhkru liigtarbimist on seostatud naiste ja meeste kehvema viljakusega,» sõnas Läänelaid. Millal tervislikumate elustiilidega alustada, ei saa tema sõnul üheselt vastata, sest vastavad teadusuuringud puuduvad. Mõjutab ka toit ja jook Elustiilifaktoreid uurivates teadustöödes on uuritud ka stressi seost viljatusravi tulemuslikkusega. Uurimistöödest selgub, et viljatusravi võib olla naistele ja meestele psühholoogiliselt ja emotsionaalselt stressirikas ning mõjutada negatiivselt ravi tulemuslikkust. «Näiteks on leitud, et kehavälist viljastamist (IVF) läbivatel naistel esineb kõrgem ärevuse ja depressiooni tase, võrreldes loomulikul teel rasestunud naistega. Samuti on leitud, et IVF-patsientidel võivad stressiga seotud hormoonid adrenaliin/norepinefriin ja kortisool mõjutada negatiivselt embrüo pesastumist emakasse,» seletas Läänelaid. Läänelaidi sõnul on oluline teada, et viljakust mõjutab mõlema, nii mehe kui ka naise tervislik seisund: näiteks, suguelundite funktsioneerimine, hormonaalne süsteem, elustiil ja keskkond. Seega mõjutavad paari võimet last saada nii füüsiline aktiivsus, istuv eluviis, toitumine, alkoholi ja kofeiini tarvitamine, stressi tase kui ka keskkonna temperatuur, saastatus või elukoht. Meestel soovitatakse viljakuse hoidmiseks: Kuidas olla mõõdukalt aktiivne? Mõõdukas kehaline aktiivsus on näiteks kiirkõnd, rahulik ujumine, rahulik rattasõit, matkamine. Mõõduka intensiivsusega kehalised tegevused tõstavad südame löögisagedust, inimesel tekib soojatunne ja sageneb hingamine. Selline tegevus tõstab keha ainevahetust kolm kuni kuus korda võrreldes puhkeoleku tasemega. Kehaliselt mitteaktiivsete inimeste jaoks võib mõõdukas kehaline intensiivsus olla näiteks tempokas kõnd. Aktiivsem ja paremas kehalises vormis inimene võib sellise koormuse saada kiiremast kõnnist või kergest sörkjooksust. 	Tervis	Paula Rõuk	0	10
20. november 2019, 12:00	https://arvamus.postimees.ee/6829765/andrei-kuzitskin-tere-eesti-olen-nuud-sinu-alaline-elanik	Postimees	Andrei Kuzitškin: tere, Eesti! Olen nüüd sinu alaline elanik!	Andrei Kuzitškin. FOTO: Konstantin Sednev / PM/SCANPIX BALTICS Aitäh, Eesti, et mind välja kannatad, kirjutab kolumnist Andrei Kuzitškin. Saabusin Tomskist Eestisse 2. veebruaril 2014. aastal. Ma sõitsin siia lootuses leida varjupaika Venemaa prokuratuuri ja FSB eest, kes kuidagi ei lasknud mul enam Venemaal elada ega töötada. Algul peatusin ühes Narva maantee odavas hotellis. Istusin kolm päeva numbritoas ja vaatasin tagasihoidliku üheinimesetoa aknast välja. Hoonete hallid fassaadid, talvine lobjakas, kuiv külm tuul erilist optimismi ei sisendanud. Aga ikkagi läksin kolmandal päeval Pärnu maanteele politsei- ja piirivalveametisse kirjutama taotlust palvega anda mulle poliitiline varjupaik. 	Arvamus	Andrei Kuzitškin	11	99
20. november 2019, 11:58	https://tehnika.postimees.ee/6830540/karbist-valja-ja-kukkumisvideo-traktoritootja-uusim-mobiil-cat-s52	Postimees	Karbist välja ja kukkumisvideo: traktoritootja uusim mobiil Cat S52	Cat S52 FOTO: Aivar Pau Natuke vähem robustne, veidi kergem, jätkuvalt betoonile kukutatav ja palju parema kaameraga – sellise esmamulje jätab uus mobiiltelefon Cat S52. Lajatamegi kohe üldnumbrid letti. Telefoni paksuseks on 9,69 mm, mis on palju õhem kui eelkäija S61 (12,8 mm), ent märksa paksem kui näiteks Samsungi uusim telefon S10 (7,8 mm). Seejuures kaalub see mobiil 210 grammi, mis on koguni 40 grammi vähem kui S61 kaal aga üüratult rohkem kui S10, mis kaalub vaid 157 grammi. Mis teeb Cat-telefoni kõigi teistega eriliseks, on just selle vastupidavus ilmaoludele ja kukkumistele. Tootja ise väidab, et pooleteise meetri kõrguselt betoonile kukkumine pole mingi probleem. Mis seal ikka, võtsin telefoni kätte, panin kaamera tööle ja kukutasin ta umbes-täpselt selliselt kõrguselt ekraan ees kivisillutisele (pange heli ka peale):   Tulemus: mitte kriimugi ekraanil, küll aga seda ümbritseval serval. Peamine põhjus vast selles, et ekraani ümbritsev raam on veidi tasapinnast kõrgemaks disainitud ja nii see kaitse käibki. Ekraani enda peal on täpselt sama Gorilla Glass 6, nagu kõigil teistelgi uuematel mobiilidel. Lisaks on Catil robustne alumiiniumist väliraam ning jäigast plastikust tagakülg. Kogu korpus on ehitatud ka vee- ja tolmukindlaks ning saanud sellekohase sertifikaadi numbriga IP68. Töötemperatuurivahemik on seadmel -30 kuni +65 kraadi. Oluline on, et ekraani saab juhtida ka kinnastatud või märgade sõrmedega. Cat S52 FOTO: tootja Selle telefoni kaamerad pärinevalt Sonylt. Seejuures ei mingeid duubel- ega kolmikkaameraid: on üks 12-megapiksline sensor tagaküljel (f/1.8, 1.4μm, dual pixel PDAF, EIS) ja 8 MP esiküljel selfide tegemiseks. Kusjuures kaamera teeb üllatavalt teravaid ja igas mõttes korralikke fotosid ka hämaraoludes. Selle foto tegin näiteks Riias läbi ühe kohviku aknaklaasi: FOTO: Aivar Pau Ja siin lehemakett hämarates Postimehe koridorides: FOTO: Aivar Pau Aku mahutavus on korralik 3100 mAh. Tarkvaraplatvormiks Android 9, mida saab uuendada ka versioonile 10. Muutmälu (RAM) on 4 GB ja põhimälu 64 GB. Protsessoriks Mediatek Helia P35. Olemas on NFC, bluetooth, klassikaline kõrvaklapisisend. Tagaküljel ka sõrmejäljelugeja. Seade maksab Eestis 499 eurot. Üsna hea valik neile, kes väljas tööd teevad või muul põhjusel telefoni purunemise pärast muretseda ei taha - miks mitte ka mägironijatele. Telefoni tootjaks on Bullitt Group, mis on Cati (Caterpillar Inc.) ja Land Roveri ülemaailmse litsentsi hoidja mobiiltelefonide ja nendega seotud välisseadmete tootmiseks. Tehnilised andmed Mõõtmed: 158,1 x 76,6 x 9,69 mm Kaal: 210 g Läbinud 30-kordse mahapillamiskatse 1,5 m kõrguselt terasele, sealhulgas kõigile külgedele ja nurkadele Kaitseklass (IP68): liiva-, tolmu- ja mustusekindel veekindel kuni 1,5 m sügavuseni 35 minutit Kaamerad Tagumine: Dual Pixel Sony 12 MP sensor, f/1,8, 1,4 μm, PDAF, EIS Eesmine: 8 MP sensor Aku 3100 mAh (kiirlaadimise toega), mitte-eemaldatav liitiumioonaku Android 9 – garanteeritud Android 10 värskendus ja 90-päevased turvapaigad Ekraan 5,65” HD+ 18:9 IPS ekraan (1440 x 720) Puuteekraani saab kasutada ka kinnastega või märgade sõrmedega Omadused ja ühenduvus 4 GB RAM, 64 GB ROM, laiendatav microSD™-kaardiga, et lisada täiendavalt salvestusruumi (eraldi microSD™ ja SIM-kaardi pesad) Mediatek Helio P35 Octacore 2,3 GHz protsessor LTE Cat 6 (VoWiFi, VoLTE, ViLTE tugi) Kaherealine WiFi (2,4 GHz / 5 GHz), BT5.0, NFC GPS, AGPS, GLONASS/Galileo Nano SIM (kahe ja ühe SIM-kaardiga versioonid) Sõrmejäljelugeja USB tüüp C (veekindel) 3,5 mm audiopesa (veekindel) 	Tehnika	Aivar Pau	0	0
20. november 2019, 11:49	https://poliitika.postimees.ee/6830556/blogi-peaministri-ulesannetes-mart-helme-vastas-parlamendisaadikute-kusimustele	Postimees	Blogi: peaministri ülesannetes Mart Helme vastas parlamendisaadikute küsimustele Infotunnis ka Reps ja Aab	EKRE esimees Mart Helme. FOTO: Remo Tõnismäe Tänases riigikogu infotunnis vastas riigikogu liikmete küsimustele peaministrit asendav siseminister Mart Helme, haridus- ja teadusminister Mailis Reps ning riigihalduse minister Jaak Aab. Helmelt uuriti maaeluministeeriumi ja maaeluministri, otsuste järjepidevuse, süvariigi, valitsuse seisukohtade ja vägivalla kohta. Repsilt sooviti teada õpetajate palkade, valitsuse olukorra, koalitsioonilepingu täitmise ja venekeelse hariduse tuleviku kohta. Aab vastas küsimustele kohalike omavalitsuste sotsiaalkaitse kulutuste, haldusreformijärgse teenuste kättesaadavuse ja avaliku teenistuse politiseerimise kohta. 	Poliitika	Anna Põld, Andres Einmann	25	3
20. november 2019, 11:45	https://sport.postimees.ee/6830537/tanak-teenis-toyotalt-vageva-meene	Postimees	Tänak teenis Toyotalt vägeva meene	Ott Tänak ja Martin Järveoja Soome MM-rallil. FOTO: Sander Ilvest Tänavune autoralli maailmemeister Ott Tänak teenis koos meeskonnakaaslastega Toyotalt emotsionaalsed autasud. Nii Tänakule, Jari-Matti Latvalale kui ka Kris Meeke'ile kingiti tükike nendele edu toonud Toyota Yarise mootorist. Autasude üleandmine toimus Toyota peakontoris Jaapanis. Soomlane Latvala teenis autasu eelmise hooaja Austraalia rallivõidu toonud mootorist. Põhja-Iiri rallimees Meeke'ile kingiti Saksamaal teenitud kolmikvõidule pühendatud tükk. Eestlasele pühendati muidugi tükike MM-tiitli toonud Kataloonia ralli mootorist. Ilus lõpp Tänaku teekonnale Toyota meeskonnas.   	Sport	Postimees Sport	0	383
20. november 2019, 11:44	https://elu24.postimees.ee/6830410/hiina-voimude-piinapinki-sattunud-suurbritannia-saatkonna-tootaja-arkvel-pusimiseks-pidin-laulma-humni	Postimees	Hiina võimude piinapinki sattunud Suurbritannia saatkonna töötaja: ärkvel püsimiseks pidin laulma hümni	Hong Kongis asuvas Briti konsulis töötav Simon Cheng, keda Hiina võimud piinasid. FOTO: Reuters / Scanpix Hong Kongis asuva Suurbritannia konsulaadi endine töötaja rääkis BBC-le, kuidas teda Hiinas 15 päeva piinati ja Hongkongis toimuvate poliitiliste rahutuste algatamises süüdistati. «Mind seoti kinni, mu silmad seoti kinni ja mulle tõmmati kapuuts pähe,» kirjeldas 29-aastane Simon Cheng temaga toimunut BBC-le. Suurbritannia valitsus esindajate sõnul usuvad nemad mehe väiteid piinamisest, peksmisest ja sellest, et Chengi sunniti valetunnistusele alla kirjutama. Briti välismisnister Dominic Raab kutsus seepeale välja Hiina suursaadiku. «Me oleme marus sellise häbiväärse väärkohtlemise pärast, millega Cheng kinnipidamisel silmitsi seisis. Oleme Hiina võimudele selgeks teinud, et nad vaataksid asja üle ja võtaksid teo toimepanijad vastutusele,» rääkis Raab BBC-le antud intervjuus. Hiina võimud ei ole aga juhtunut veel kommenteerinud, kuigi kohalik meedia on varasemalt vihjanud, et Cheng peeti kinni seoses prostituudiga suhtlemisega. Chengi väited - sealhulgas see, et ta nägi 15 päeva jooksul, mil teda vahi all hoiti, ka teisi kinni peetud Hong Kongi elanikke - õhutavad meeleavaldajate hirmu, et Hiina võimud rikuvad nende linna vabadust. «Nad ütlesid, et töötavad salateenistuse heaks ja et inimõigused ei kehti,» rääkis Cheng ja lisas: «Siis nad alustasid piinamisega.». Kes on Simon Cheng? Hongkongi Suurbritannia konsulaadi kaubandus- ja investeerimisosakonna ametniku Simon Chengi peamiseks ülesandeks oli leida Hiina äriringkondadest Šotimaale investeerimise vastu huvi tundvaid ärimehi. Seetõttu reisis Cheng sageli Mandri-Hiinasse. Kuid juunis, mil Hongkongis toimusid massimeeleavaldused, otsustas hr Cheng vabatahtlikult täiendava ülesande võtta. «Briti konsulaat tegi töötajatele ülesandeks koguda protestide olukorra kohta teavet,» selgitas Cheng. Demokraatiat pooldava liikumise toetajana oli tal lihtne õigete inimeste seltskonda sulanduda ja konsulaadi nõusolekul liitus ta ka mõnede sotsiaalmeedia rühmadega, mille kaudu protestijad oma tegevust koordineerisid. Chengile tasuti kogutud teabe eest ületunnitöötasuna ning ta andis kolleegidele nähtust aru. Nii Chengi kui ka Ühendkuningriigi valitsuse esindajad väidavad, et tema ülesandeks polnud mitte mingil viisil sündmuste juhtimine, vaid puhtalt vaatlemine - selline kodanikuühiskonna jälgimise töö, mida paljud saatkonnad teevad. Kuid Hiina oli juba hakanud süüdistama Suurbritanniat Hongkongi asjadesse sekkumises. Sealjuures hakkasid ka Briti poliitikud protestijaid üha häälekamalt toetama. 8. augustil saatis konsulaat Chengi Hiinas asuvasse Shenzheni linna ettevõtluskonverentsile, kust saabudes mees kinni peeti. Chengi telefonist leiti e-kirjad, mis aitasid teda protestijatega siduda. Kuidas Cheng kadus? Kuigi Hiina on Hongkongi valitsenud enam kui 20 aastat, näeb linna ja mandri vaheline piir endiselt väljanagu rahvusvaheline riikidevaheline piir. Seal valitseb põhimõte «üks riik kaks süsteemi» ning protestijad väidavad, et nad võitlevad selle nimel, et Hongkong säilitaks kontrolli oma asjade, suhete ja ka piiride üle. Kuid Simon Cheng avastas end ühel hetkel õigusliku ja poliitilise raamistiku hägusatel servadel. Pärast Hongkongi-Shenzheni kiirraudteeühenduse avamist eelmisel aastal avati Hongkongi südalinnas Lääne-Kowlooni jaamas ka uus piiripunkt. Just siin pidasid Hiina politseiametnikud tööreisilt naasnud Simon Chengi kinni. Ta pandi rongi, toimetati tagasi Shenzheni ja anti mehe sõnul üle kolmele Hiina riikliku julgeolekupolitsei töötajale. Cheng näitas käsi üles tõstes, kuidas ta piinamisel kettide külge riputati. Talle esitatud küsimused keskendusid peamiselt mehe protsestidel osalemisele. Nende eesmärk oli sundida teda tunnistama, et ta algatas Suurbritannia õhutusel toimunud rahutused. «Nad tahtsid teada, milline roll oli Suurbritannial Hongkongi protestides. Nad küsisid, millist tuge, raha ja varustust me protestijatele andsime.» Chengi sunniti hoidma stressipositsioone - näiteks tuli tal tundide kaupa seina vastu kükitada. Kui ta end liigutas sai ta peksa. «Nad peksid kondiseid kehaosi nagu mu pahkluud, või mõnda lihtsalt haavatavat osa.» Ta väitis, et kannatas piinamise ajal unepuuduse käes. Sealhulgas sundisid ülekuulajad teda ärkvel püsimiseks Hiina riigi hümni laulma. Ja ta usub, et ta polnud ainus hongkonger, kes sellise kohtlemise osaks sai. «Ma nägin, kuidas Hongkongi inimesi arreteeriti ja üle kuulati. Kuulsin, kuidas keegi rääkis kantoni keeles: «Tõstke oma käed üles - protsesti ajal lipu ju hoidsid üleval, või mis?»,» kirjeldas Cheng. Chengil tuli enam kui tuhande Hongkongi meeleavaldajatest tehtud foto hulgast leida üles ja öelda kõigi tuttavate isikute nimed ja poliitilised kuuluvused. «Salapolitsei teatas, et nad on suure hulga Hongkongi protestijatest Mandri-Hiinas kinni pidanud.» Chengil tuli ka tooli külge seotuna näotuvastuse abil oma mobiil avada, samal ajal kui teda juustest kinni hoiti. Pärast juurdepääsu saamist printisid teda kinni pidanud isikud välja Ühendkuningriigi konsulaadile saadetud e-kirjad, milles ta edastas teavet protestide kohta. «Ütlesin neile, et tahan selle sada protsenti selgeks teha, et Ühendkuningriik ei ole määranud ressursse ega aidanud meeleavaldusi korraldada,» rääkis Cheng. Kuid sellest polnud kasu. Lõpuks sundisid nad Chengi kahes videotunnistuses ütlema, et ta on süüdi «kodumaa reetmises» ja «prostitutsioonile õhutamises». Miks ta kinni peeti? Välisriikide saatkonna või konsulaadi kohaliku töötaja kinnipidamine on suhteliselt harv sündmus. Viimane juhtum, mis oli seotud Ühendkuningriiga, toimus 2009. aastal Teheranis, kui Suurbritannia saatkonnas vahistati suur hulk iraanlastest töötajaid. Neid süüdistati selles, et nad mängisid 2009. aastal toimunud vägivaldsetel meeleavaldustel märkimisväärset rolli. Samasuguge tegu kajastub ka Simon Chengi süüdistuses. Nii nagu ka Chengi puhul, ei ole kohalikel saatkonna töötajatel tavaliselt diplomaatilist kaitset, mis võib muuta nad luureandmete kogumisel pehmeteks sihtmärkideks. Kuid Chengi võidi püüda muudel põhjustel Chengi sõnul on tal Mandri-Hiinas sõber, kes arreteeriti Hongkongi protestides osalemise eest, kuid vabastati kautsjoni vastu. Oma ärireisi ajal Shenzhenisse kohtus Cheng selle sõbra sugulastega, et aidata koguda sõbra jaoks raha. Kohtumistest ei olnud Suurbritannia konsulaat teadlik. Kõigil demokraatia edendamise meeleavaldustega liitunud mandri-hiinlastel on oht sattuda Hiina järelevalve alla. Ehkki juriidilistes raskustes oleva sõbra jaoks raha kogumine pole tõenäoliselt kuritegu, oleks see Hiinas võinud Chengi siiski kahtluse alla seada. Cheng arvab, et tema kinnipidamise taga on nii tema sõprus Mandri-Hiinas elava protestijaga kui ka tema positsioon Suurbritannia konsulaadis. Simon Cheng avaldas ka Facebookis oma kinnipidamise loo. 	Elu24	Hetlin Villak-Niinepuu	0	12
20. november 2019, 11:43	https://raamatud.postimees.ee/6830548/romaan-tais-seiklust-intriigi-ja-igatsust	Postimees	Romaan täis seiklust, intriigi ja igatsust	Michael Ondaatje. FOTO: Isabel Infantes/PA Wire/PA Images/ Scanpix Michael Ondaatje (s 1943) ei ole meie lugejale võõras: tema romaanidest on seni eestindatud kolm. Maailmakuulsuse tõi Ondaatjele 1992. aastal Bookeri auhinnaga pärjatud «Inglise patsient» (ja eriti selle neli aastat hiljem Oscareid võitnud filmiversioon), kuid ajaloolise ja isikliku mälu hapraid niidistikke, samuti kultuurilise identiteedi hägustumist/voolavust lakkamatult uuenevas maailmas uurib elegantses rafineeritud laadis kogu tema looming. Ondaatjet võib nimetada stiilimeistriks, kelle luulet iseloomustab tugev narratiivsus ja proosat lüürilisus. Tema romaanidele on omased ootamatult vahetuvad vaatepunktid, kujundikeskne kompositsioon, intertekstuaalsus, müütiliste seoste kasutamine. Michael Ondaatje «Sõjakuma», tõlkinud Lauri Saaber. FOTO: Eesti Raamat Mälu varjundite vaatlusi jätkab ka Ondaatje uusim romaan «Sõjakuma», mis ilmus inglise keeles 2018. aastal. See asetab Teise maailmasõja järgse Inglismaa pulbitsevale taustale murdeea muretu vabadusejanu. Teost on kutsutud mõtiskluseks juba lõppenud sõdade pikaajalisest mõjust pere- ja ühiskondadele, samuti uurimuseks mälestuste konstrueerimisest tagasivaates ebamääraste vihjete lakkamatu lugemise ja ülelugemise teel. Ühtlasi toimib see osava kirjandusliku mänguna, kus traditsiooniliste inglise kujunemisromaanide selge suunaga ülesehitust asendab põimuvate pildikeste kassikangas ja minajutustuse läbivaks teemaks saab eneseleidmise asemel enese käestlipsamine. Eleegilise, ent ka teravmeelse põnevus- ja ajastuloo vormis rullub lahti ühe põlvkonna, lisaks inglaslikkuse kui niisuguse minapilt, üksikisiku teadvuse suhe ühiskondlikesse omamüütidesse, mis on vajunud minevikku ainult näiliselt. 	Raamatuportaal	Lauri Saaber	0	0
20. november 2019, 11:36	https://tartu.postimees.ee/6830108/kammermuusika-jagab-soojust-roskes-novembris	Postimees	Kammermuusika jagab soojust rõskes novembris	Tartu kammermuusika festivali korraldav Anna Samsonova lõpetas 2012. aastal Eesti muusika- ja teatriakadeemias magistrantuuri cum laude professor Aleksandr Ficheri viiuliklassis. Ta on paljude konkursside laureaat ja täiendanud end rahvusvaheliselt tunnustatud viiuldajate meistriklassides. FOTO: Margus Ansu Tartus on alanud kammermuusika festival, mille kohta võib öelda, et väike, aga tubli. Kaks kontserti on ära olnud, kaks on ees. Kindlasti tasub valmis olla sel reedel saksa kultuuri instituudis asetleidvaks lõppkontserdiks, mil publiku ette seab end Tartu muusikaelu pärliks saanud trio ehk Vlad Campean viiulil, Olja Raudonen tšellol ja Tanel Joamets klaveril. Neid kontserte korraldab Vanemuise sümfooniaorkestris teist viiulit mängiv Anna Samsonova. 	Tartu Postimees	Aime Jõgi	0	64
20. november 2019, 11:36	https://tartu.postimees.ee/6830103/poffi-film-agorafoobil-tuleb-hakata-avatud-maailmaga-silmitsi-seisma	Postimees	PÖFFi film: Agorafoobil tuleb hakata avatud maailmaga silmitsi seisma	Seconda (Barbara Giordano) kardab välja minna ja tahab oma päevad veeta vanemate majas. FOTO: Kaader filmist Üksik 30 ringis naine elab koos isa ja emaga. Filmi «Armasta mind õrnalt» alguses patseerib Seconda maika ja trussikute väel mööda tube, näiliselt ilma mingi kavatsuseta sel päeval välja minna. Pere omavahelisest vaidlusest selgub aga, et ta pole juba üheksa kuud avaldanud mingit soovi majast väljuda. Agorafoobia ehk avarate ruumide kartuse käes vaevlev naine veedab oma päevad toas tantsides, vibreeriva voodi peal lebades ning aeg-ajalt aknast asju möödujate pihta visates. Kuna söögi, peavarju ja meelelahutuse eest ei pea Seconda muretsema, ei tekigi tal mingit tahtmist oma suletud maailmast lahkuda. Vaimne ja füüsiline murenemine 	Tartu Postimees	Mart Noorkõiv	0	0
20. november 2019, 11:35	https://elu24.postimees.ee/6830465/video-saksa-ekspresidendi-poeg-pussitati-haiglas-surnuks	Postimees	Video: Saksa ekspresidendi poeg pussitati haiglas surnuks	Lääne-Saksmaa president Richard von Weizsäcker 1985. aastal FOTO: Egon Steiner/picture-alliance / dpa/Scanpix Saksamaa endise presidendi Richard von Weizsäckeri poeg Fritz Eckart von Weizsäcker oli lõpetanud oma loengu Berliini Schlossparki haiglas, kui teda ootamatult pussitati.   Saksa meedia teatel kaotas 59-aastane arstiteadlane 19. novembril toimunud rünnakus elu. Haigla töötajad pidasid pussitaja kinni ja ta anti üle politseile. Kinnivõtmisel haavas pussitaja raskelt ka üht haiglatöötajat. Politsei teatel uurivad nad juhtunut kui mõrva, kuid pussitaja motiiv ei ole veel teada. Richard von Weizsäcker oli Lääne-Saksamaa president 1984–1990 ning ühinenud Saksamaa president 1990–1994. Saksa president Richard von Weizsäcker koos oma abikaasa Marianne'iga 1990. aastal. FOTO: imago stock&people/imago/Sven Simon/Scanpix Richard von Weizsäcker abiellus 1953 Marianne von Kretschmanniga. Neil oli neli last: Robert Klaus on majandusteadlane, Andreas kunstiprofessor, Beatrice jurist ja ajakirjanik ning Fritz Eckart oli meditsiiniprofessor. Richard von Weizsäcker 1968. aastal koos oma nelja lapse Robert Klausi, Andrease, Marianne Beatrice'i ja Fritz Eckartiga. FOTO: imago stock&people/imago/Sven Simon/Scanpix Richard von Weizsäcker suri 31. jaanuaril 2015, olles 94-aastane. 	Elu24	Inna-Katrin Hein	0	1
20. november 2019, 11:35	https://majandus24.postimees.ee/6830523/luminor-kohalikud-ettevotjad-valismaa-kaubandussodu-ei-karda	Postimees	Luminor: kohalikud ettevõtjad välismaa kaubandussõdu ei karda	Luminor panga kontor Viljandis, aadressil Tartu tänav 8. FOTO: Marko Saarm Luminor uuris Balti riikide ettevõtjate arvamusi maailmamajandust pidurdavate sündmuste osas. Uuringus leidis 48 protsenti Eestis küsitletud ettevõtjatest, et nende äri jääb Brexitist ning USA ja Hiina vahelisest kaubandussõjast puutumata. Lätlased ja leedukad olid aga vähem optimistlikud, neis riikides jagas seda arvamust vastavalt 30 ja 36 protsenti ettevõtjatest. Umbes 2 protsenti iga riigi ettevõtjatest märkis aga, et loodab nendest sündmustest hoopis kasu lõigata, teatas Luminor. Luminori tellimusel väike- ja keskmise suurusega ettevõtete seas läbi viidud uuringust selgus, et Brexit põhjustab enim muret Läti ettevõtjatele ning kõige vähem Leedu ettevõtjatele. Rohkem kui neljandik ehk 27 protsenti Läti ettevõtjatest leidsid, et Brexit võib rohkemal või vähemal määral nende äri mõjutada. Eesti ettevõtjatest pidas seda tõenäoliseks 18 protsenti ning Leedu ettevõtjatest 16 protsenti. Samas USA ja Hiina vahelise kaubandussõja mõjutusi pelgavad enim Leedu ettevõtjad ja kõige vähem Eesti ettevõtjad – vastavalt 24 protsenti ja 17 protsenti. Lätis oli see näitaja 21 protsenti. Sellegipoolest nõustus 20 protsenti Leedu ja 23 protsenti Läti vastajatest, et mõlemad maailmamajandust pidurdavad sündmused mõjutavad nende äri ühtemoodi – samas Eesti ettevõtjatest pidas seda tõenäoliseks vaid 14 protsenti. Uuringust selgus, et Balti riigid on lähituleviku suhtes üsna positiivselt meelestatud – rohkem kui 80 protsenti kõigi kolme Balti riigi ettevõtetest kavatseb 2020. aastaks müüki suurendada või hoida seda vähemalt stabiilsena. Luminori ärikliendipanganduse juhi Marjan Savtšenko sõnul on praegune ebakindel olukord muutunud ettevõtjate jaoks loomulikuks. «See ei tekita ettevõtjates enam ülemäärast stressi, olgugi et järgmise aasta äritegevust kavandades ja tulemusi prognoosides arvestatakse majanduse aeglustumisega,» lisas ta. Uuringu viis Luminori tellimusel läbi uuringufirma Norstat ajavahemikus 11.–25. oktoobrini ning selle käigus intervjueeriti igast Balti riigist 250 ehk kokku 750 ettevõtet. 	Majandus	BNS	0	2
20. november 2019, 11:32	https://sobranna.postimees.ee/6830513/pilvede-all-tana-ohtul-kas-haletseda-voi-hukka-moista	Postimees	«Pilvede all» täna õhtul: kas haletseda või hukka mõista?	«Pilvede all» Inna FOTO: Elisabeth Ellinor Kuidas küla koerale, nõnda koer külale - selle eesti vanasõnaga võib iseloomustada Kanal 2 armastatud draamasarja «Pilvede all» tänaõhtust uut emotsionaalset episoodi. Urmase kannatustel ei paista olevat otsa ega äärt, sest viimases hädas panebki õnnetu mees maja müüki, kuid seisab siis küsimuse ees, kuhu end sisse seada. Kuna kõigi kirjanikuhärra hädade taga on tema enda meelest Sirje, siis maandubki Urmas oma asjadega naise hoovis. Loomulikult ei arva Sirje, et peaks kuidagi Urmast aitama, kuid sündmused võtavad kõigest hoolimata ootamatu pöörde. Ainsana paistab Urmasele siiralt kaasa elavat Inna, kel on õnnetust mehest südamest kahju. Paraku on Inna oma kaastundes üksi, sest ka muidu nii lepliku loomuga Albert on Urmase teemal selgelt hoopis Sirjega sama meelt. Inna aga leiab siiralt, et Urmas väärib mõistmist ning sõprade abi. Iseasi, kas tal Haapsalus üldse enam sõpru ongi. Albert ei taha Urmase aitamisest midagi kuulda, Sirje samuti ning Inna jääb oma kaastunde ja haletsusega üksi, nähes Urmase ebaõnnestumiste taga lihtsalt saamatust. Paraku pole Urmas tõesti nii hale ja saamatu kuju, kui Inna arvab, sest päeva lõpuks on mehel siiski katus pea kohal. Sellega kaasnevad küll ranged reeglid, kuid nagu arvata võib, astub Urmas neist üle ja draama jätkub... Haarav ja emotsionaalne «Pilvede all» uus osa juba täna õhtul kell 21.30 Kanal 2-s! 	Sõbranna	Sõbranna	0	83
20. november 2019, 11:29	https://kodustiil.postimees.ee/6830381/kavatsed-kolida-jargmine-soodne-voimalus-selleks-saabub-paari-kuu-parast	Postimees	Kavatsed kolida? Järgmine soodne võimalus selleks saabub paari kuu pärast	Kavatsed kolida? FOTO: Shutterstock Asjatundjad on välja selgitanud kalendrikuu, mille vältel on kõige mõistlikum ja soodsam oma kodu vahetada. Kolimisplaane mõlgutavatel inimestel tasub oma otsus paariks kuuks veel ootele panna. Tuleb välja, et parim aeg kodu vahetamiseks on veebruarikuu, mil inimesed säästavad keskmiselt 25 protsenti kodu vahetamisele kuluvast rahast. Selle põhjus on tegelikult üpris lihtne. Inimesed on nimelt harjunud kodu vahetama ajal, mil päevad on pikemad ning ka keskmine õhutemperatuur näitab paarikümmet plusskraadi. Juunist septembrini on kinnisvaraturul üldiselt väga tihe rebimine. Suur ostjaskond tõstab ruutmeetrihinda ning korteriomanikud saavad suviti sõlmitud lepingutelt oluliselt suurema üüritulu kui talvel, vahendab domino.com. 	Kodustiil	Kristina Kostap	0	3
20. november 2019, 11:27	https://sobranna.postimees.ee/6830409/tanased-reisileiud-monesajaga-kanaaridele-novembri-eest-peitu	Postimees	Tänased reisileiud: mõnesajaga Kanaaridele novembri eest peitu!	Maspalomase liivadüünid Gran Canaria saarel. FOTO: Shutterstock Reisileiud on kokku kogutud trip.ee ja lennuleidja.ee lehekülgedelt. Edasi-tagasi lend Tallinnast Kreeka saartele alates 166€ Edasi-tagasi lend Tallinnast Gran Canariale alates 199€ Edasi-tagasi lend Tallinnast Saint Martinile alates 375€ Edasi-tagasi lend Tallinnast Keeniasse alates 405€ Edasi-tagasi lend Helsingist Cancuni alates 460€ Edasi-tagasi lend Tallinnast Tšiilisse alates 582€ Edasi-tagasi lend Tallinnast Milaanosse al. 40€ Edasi-tagasi lend Tallinnast Kutaisisse al. 50€ Edasi-tagasi lend Tallinnast Viini al. 96€ Edasi-tagasi lend Tallinnast Amsterdami al. 125€ Edasi-tagasi lend Tallinnast Genfi al. 126€ Edasi-tagasi lend Tallinnast Istanbuli al. 150€ Edasi-tagasi lend Tallinnast Fuertefenturale al. 242€ 	Sõbranna	Triin Sepp	0	0
20. november 2019, 11:26	https://kinoportaal.postimees.ee/6830448/vilets-karjaarisamm-troonide-mangu-staar-kit-harington-mangib-labikukkunud-draamas-piinatud-teletahte	Postimees	Vilets karjäärisamm? «Troonide mängu» staar Kit Harington mängib läbikukkunud draamas piinatud teletähte	Kit Harington Xavier Dolani filmi «John F. Donovani surm ja elu» võttel FOTO: Lyla Films/ZUMAPRESS.com/Scanpix «Troonide mängust» tuule tiibadesse saanud britt Kit Harington teeb sarjajärgse filmidebüüdi Kanada imelapsest režissöör Xavier Dolani läbikukkunud filmis «John F. Donovani surm ja elu» (The Death and Life of John F. Donovan). Kuigi laiemasse filmilevisse jõuab kõigest 30-aastase Quebeci päritolu Dolani (kes muuhulgas näitlejana ka mitmes hiljutises kinohitiss üles astunud sh «See: Teine peatükk», «7 võõrast El Royale'is» ja «Kustutatud poiss») esimene täielikult ingliskeelne film läbi raskuste alles tänavu detsembris (peamiselt USAs), siis esilinastus film juba mullusel Toronto filmifestivalil. Ettevalmistused said stardi aga juba palju varem: Kit Harington ütles oma jah-sõna peaosalise rolliks juba 2014. aastal. Võttedki leidsid aset juba 2016. aasta suvel Montrealis. Sinnani oli kõik hästi, ent kõik järgnev koondub ühise nimetaja «postproduktsiooni põrgu» alla. Kit Harington Xavier Dolani filmis «John F. Donovani surm ja elu» FOTO: Scanpix Siiani oma emakeeles ehk prantsuse keeles filme teinud ja pea iga kord kriitikutelt taevani kiita saav omanäoline lavastaja puudutab ka selles filmis talle tuttavaid teemasid: homoseksuaalsus ning ema-poja suhted, aga antud juhul lisaks ka kuulsuse taaga ja tabloidmeedia mõjud inimpsüühikale. Xavier Dolan ja Jessica Chastain filmi «John F. Donovani surm ja elu» võttel FOTO: Lyla Films/ZUMAPRESS.com/Scanpix Lisaks Haringtonile näeb filmis üles astumas tervet rodu Oscari-kaliibriga näitlejaid, eesotsas Natalie Portmani, Susan Sarandoni ja Kathy Batesiga. Algselt astusid linaloos üles ka Jessica Chastain ja Bella Thorne, ent nende osad lõigati lõpuks filmist eri põhjustel (peamiselt ajalistel) välja. Xavier Dolan filmi «John F. Donovani surm ja elu» võttel FOTO: Lyla Films/ZUMAPRESS.com/Scanpix Paraku ei olnud kriitikud Dolani uusima taiesega vaatamata kõigele üldse mitte rahul ning film tehti üsna ühemõtteliselt maha ning praegugi seisab filmi lehel Rotten Tomatoes portaalis kõigest 19%-lise heakskiidu «mädaplekk». Publiku tunnustus küündib seevastu aga 69%-ni. Kuskil on ilmselgelt «käärid»: kuidas saab nii väärika seltskonna film olla nii vilets? Põhjuseid, miks Rotten Tomatoes hinded alati usaldada ei saa, on palju, ent kriitikute sõnum on sellegipoolest üsna selge: film on küll tehniliselt hästi tehtud, kuid liiga pikk ja kujuneb liiga enesekeskselt neurootiliseks ning kipub jääma veidi segaseks ja lihvimatuks. Mõni on nimetanud filmi ka Dolani eneseparoodiaks ning tema halvimaks filmiks, mis näikse olevat montaažilaual tuksi keeratud. Kõige traagilisem on filmi puhul aga asjaolu, et maksis selle linaloo tegemine 35 miljonit dollarit, millest on film siiani turult tagasi tuua vaid hädise kümnendiku, sh Venemaalt. Ilmselt suudab USA levi asja veidi parandada, aga imet oodata ei maksa, kuigi mis on üliandeka Dolani mõistes halb, võib keskmise režissööri mõistes olla jällegi väga hea film. Igal juhul võib Kit Haringtonilt – kes hetkel filmib oma esimest, tuleval aastal ilmuvat Marveli-filmi «Eternals» – oodata korralikku hingepiina ja melodraamat, milleks ta aastaid Jon Snow rollis on saanud valmistuda. Ja eks melodraamat on ka vahepeal vaja ja kevadel otsad kokku tõmmanud «Troonide mängu» taganutjatel oma lemmikut näha. Eesti kinodes filmi praegu teadaolevalt ei näe, ent hoiame kätt pulsil. Vaata treilerit:   	Kinoportaal	Liina Ristoja	0	0
20. november 2019, 11:20	https://tartu.postimees.ee/6830510/tartu-linna-tuleva-aasta-eelarve-fookuses-on-korras-koolid	Postimees	Tartu linna tuleva aasta eelarve fookuses on korras koolid	2020. aasta 1. septembril avab täielikult renoveerituna uksed linna suurim kool Annelinna gümnaasium. FOTO: eskiis Tartu linnavalitsus esitas linnavolikogule 2020. aasta eelarve eelnõu, mille kogumaht on 208,1 miljonit eurot. Tuleva aasta eelarve fookuses on korras koolid ning lasteaiad, parem elu- ja ettevõtluskeskkond ning Tartu 2024 Euroopa kultuuripealinna programmi ettevalmistused. «Keskkonnasäästlik ja mugav ühistransport, turvalised ühendusteed Riia tänava viadukti ja tunnelite ning mitmete kergliiklusteede kujul, südalinna tänavate uuendamine, Annelinna tänavavalgustuse põhjalik renoveerimine, parem ligipääs ning parkimistingimused Mõisavahe üheksakorruseliste majade ümbruses,» tõi linnapea Urmas Klaas näiteid paljusid tartlasi puudutavatest investeeringutest ja elukeskkonna arendamisest. Linnapea lisas, et haridusvaldkonna kulud moodustavad kokku 51 protsenti linnaeelarvest. Investeeringuteks on kavandatud ligi 14 miljonit eurot. «Linn jätkab koolide renoveerimise programmi elluviimist: 2020. aasta 1. septembril avab täielikult renoveerituna uksed linna suurim kool Annelinna gümnaasium ja algab Kroonuaia kooli projekteerimine. Remonditakse Pääsupesa lasteaed ja mitme lasteaia rühmaruume,» rääkis linnapea. Sotsiaal- ja tervishoiuvaldkonnas keskendutakse väärikalt vananemise toetamisele, puuetega inimeste elutingimuste parandamisele ning tartlaste elupäästevõimekuse arendamisele. Suurendatakse koduhoolduse mahtu, valmistatakse ette Nõlvaku hooldekodu ehitust ning koostatakse väärikalt vananemise strateegiadokument. Lisaks kohandatakse puuetega inimeste eluruume plaanitust suuremas mahus. Samuti saavad umbes 1300 Tartu põhikoolide lõpuklasside õpilast elupäästva esmaabikoolituse. Linn ehitab Tüve tänavale kaks sotsiaalüürimaja. Mitmed kultuurivaldkonna tähtsamad tegemised on seotud 2024. aasta Euroopa kultuuripealinna tiitlivõidu ja programmi ettevalmistamisega. Samuti jätkatakse südalinna kultuurikeskuse projekti ettevalmistamist. Linlastele paremate sportimise ja vaba aja veetmise võimaluste loomiseks algab Annemõisa jalgpallihalli ehitus ja Annelinna rajatakse ka uus mängu- ja spordiväljak. Koos lodjakoja ehitusega korrastatakse Emajõe-äärsed rannaalad. Linn jätkab kergliiklusteede rajamist. Valmivad kergliiklustee, mis kulgeb Vaksali tänav – Eesti maaülikool – Waldorfi kool, ning Rahinge-Ilmatsalu kergliiklustee. Kesklinna piirkonnas jätkub Vanemuise ja Ülikooli tänava remont ning algavad tööd Riia maantee viadukti ja tunnelite ehitusel. Lisainvesteeringuid tehakse ka rattaringlussüsteemi arendamiseks. Suuremat tähelepanu saavad linna rohealad ja pargid, millele koostatakse hoolduskavad. Linn toetab ka kogukonnakeskse linnaaianduse arendamist. Palgatõusu kavandatakse koolide ja lasteaedade õpetajatele, kultuuri- ning sotsiaaltöötajatele. Järgmise aasta linnaeelarve kasvab võrreldes 2019. aasta esialgse eelarvega 16 miljonit eurot ehk üle kaheksa protsendi. Eelarve eelnõu esimene lugemine on kavas linnavolikogu 5. detsembri istungil. 	Tartu Postimees	Tartu Postimees	0	3
20. november 2019, 11:15	https://sport.postimees.ee/6830376/kanada-esimesena-davis-cupi-veerandfinaali	Postimees	Kanada esimesena Davis Cupi veerandfinaali!	Davis Cup finaalturniiril Madridis võtab Kanada tennisist Denis Shapovalov (punases) pärast Matteo Berrettini alistamist vastu õnnitlusi meeskonna kaptenilt Frank Dancevicilt. FOTO: SUSANA VERA/REUTERS/Scanpix Madridis toimuval tennise Davis Cupi finaalturniiril 18 meeskonna osavõtul on pärast kaht võistluspäeva selgunud üks veerandfinalist, selleks on üllatuslikult Kanada, kes F-grupis alistas nii USA kui Itaalia mängudega 2:1. Kanada ja Itaalia vahelise matši üksimängudes lõppesid viiest mängitud setist neli seisuga 7:6! Maailma edetabelis 150. kohal olev Vasek Pospisil alistas Fabio Fognini 7:6 (5), 7:5 ja Denis Shapovalov lõi täiesti ulmelises mängus Matteo Berretinit 7:6 (5), 6:7 (3), 7:6 (5). «Olen üliõnnelik, et võitsin vapustava hooaja teinud Berrettinit. Eriti veel mängus, kus kõik setid läksid kiiresse lõppmängu,» sõnas Shapovalov. Paarismängus said siiski itaallased olulise mänguvõidu 6:2, 3:6, 6:3. Matšis ameeriklastega alistas Pospisil Reilly Opelka 7:6 (5), 7:6 (7) ja Shapovalov lõi Taylor Fritzi 7:6 (6), 6:3. Kuna sellega olid kanadalased pääsu veerandfinaali kindlustanud, andsid nad paarismängus loobumisvõidu. Kanadale oli see esimene võit USA üle, eelmised 15 omavahelist kohtumist olid kõik lõppenud ameeriklaste võiduga. B-grupis on kaks mängu pidanud Venemaa. Karen Hatšanov ja Andrei Rublev alistasid teisena asetatud Horvaatia 3:0, kuid jäid alla kodus mängivale Hispaaniale 1:2. Rublev alistas Roberto Bautista-Aguti 3:6, 6:3, 7:6 (0), Hatšanov tunnistas maailma esireketi Rafael Nadali paremust 3:6, 6:7 (7). Paarismängus kaotasid venelased Marcel Granollers/Feliciano Lopezile 4:6, 6:7 (5). Grupis D selgus esimene väljalangeja, selleks osutus Kolumbia, kes jäi alla nii Belgiale 1:2 kui Austraaliale (Nick Kyrgios, Alex de Minaur, paarismängus John Peers/ Jordan Thompson) 0:3. C-grupis ei andnud Argentiina mingit võimalust Tšiilile - 3:0. A-grupis vormistas Prantsusmaa 2:1 võidu Jaapani üle alles paarismängus. Austraalia lahtiste tšempionid Nicolas Mahut/Pierre-Hugues Herbert olid dramaatilises matšis Ben McLachlan/Yasutaka Uchiyamast paremad 6:7 (4), 6:4, 7:5. Üksikmängus näitas Jo-Wilfred Tsonga veenvat üleolekut Yasutaka Uchiyama üle 6:2, 6:1, kui esinumbrite mängus alistas Yoshihito Nishioka (ATP 73.) kindlalt Gael Monfilsi (ATP 10.) 7:5, 6:2. E-grupis võitis Kasahstan Hollandit 2:1. Davis Cupi finaalturniiril on 18 meeskonda jagatud kuude kolmesesse alagruppi (asetatud meeskondadel on sulgudes nende asetus edetabelis): A-grupis mängivad Prantsusmaa (1), Serbia ja Jaapan B-grupis Horvaatia (2), Venemaa ja Hispaania C-grupis Argentiina (3), Saksamaa ja Tšiili D-grupis Belgia (4), Austraalia ja Kolumbia E-grupis Suurbritannia (5), Kasahstan ja Holland F-grupis USA (6), Itaalia ja Kanada. Davis Cupi uue formaadi kohaselt pääsevad veerandfinaali kuue alagrupi võitjad ning kaks paremat teise koha omanikku. 	Sport	Toimetas Indrek Raudkivi	0	4
20. november 2019, 11:12	https://majandus24.postimees.ee/6830493/tehnoloogiasektori-aktsiatel-laheb-jalle-ulihasti	Postimees	Tehnoloogiasektori aktsiatel läheb jälle ülihästi	New Yorgi börs. Oracle'i aksia on sel aastal tõusnud 25 protsenti. FOTO: ANDREW KELLY/Reuters Ehkki seadusandjad mõtlevad, kuidas tehnoloogiagigantidele päitsed pähe panna, ja ka viimased majandustulemused polnud kõikidel kõige paremad, pole see investoreid heidutanud ning sektori aktsiad liiguvad parima aasta suunas 2009. aastast alates. S&P 500 tehnoloogiasektori indeks on sel aastal kerkinud 41 protsenti, mis on pea poole võrra enam kui S&P 500 enda 24 protsenti. Paljude fondijuhtide jaoks peegeldab tehnoloogiasektori tõus veendumust, et pikas perspektiivis on oodata tehnoloogiasektori aktsiate käibe- ja kasumikasvu ja seda isegi tingimustes, kus laiem majandus näitab jahtumise märke. «See on koht, kus kasv jätkub pikema aja jooksul, mis tähendab, et see on üsna hea investeering alati,» ütles The Wall Street Journalile investeerimisfirma Northern Trust Wealth Management investeeringute juht Katie Nixon. Niinimetatud FAANG aktsiad (Facebook, Amazon, Apple, Netflix ja Google’i emafirma Alphabet), mis rallisid eelmise aasta algusest, on sel aastal liikunud üsna tagasihoidlikult. Vaid Apple’i ja Alphabeti aktsiad on viimastel kuudel kerkinud värsketele rekordtasemetele. Kuid kõrvale on tõusnud sektori uued grupid. Selle aasta suurimateks tõusjateks on pooljuhtidesektor, aga ka ettevõtted, kes valmistavad mikrokiipe tootvaid masinaid. Nii on Applied Materialsi aktsia hüpanud sel aastal 89 protsenti, Tokyo Electroni aktsia 83 protsenti, ASML Holding 79 protsenti ja mõned aktsiad isegi üle kahe korra. «Need on ettevõtted, mis võimaldavad pooljuhtide tootjatel teha kompaktsemaid kiipe,» ütles investeerimisfirma CFRA aktsiaanalüüsiüksuse asepresident John Freeman. «Nende käes on võtmed, seega on neil ka hinnamääramise jõud,» lisas ta. Väga hästi on läinud ka ettevõtetel, mis on keskendunud elektroonilistele maksesüsteemidele. Investorite sõnul on selle põhjuseks asjaolu, et tehnoloogia tungib meile peale igal pool. «Kui te oleksite mulle 20 aastat tagasi öelnud, et ma võtan välja Visa kaardi, et maksta Madisoni linnas Wisconsini osariigis ühedollarilise parkimisarve, oleksin ma arvanud, et te olete hulluks läinud, aga nüüd on see ainus makseviis, mida nad aktsepteerivad,» ütles varahaldusettevõtte Plumb Funds portfellijuht Tom Plumb. Visa aktsia on sel aastal kerkinud 39 protsenti, Mastercardi aktsia 51 protsenti. Mõlema ettevõtte eelmise kvartali kasumid olid prognoositust paremad. Applied Materials (AMAT) Aktsia hind (USD; 19. nov): 60,94 Muutus aasta algusest, %: 88,9 Aastane muutus, %: 75,7 Dividendid (USD aastas): 0,84 Dividenditootlus, %: 1,38 Analüütikute soovitused: Osta: 20 Hoia: 1 Müü: 0 Allikas: Yahoo Finance 	Majandus	Tõnis Oja	0	0
20. november 2019, 11:11	https://majandus24.postimees.ee/6830501/rootsi-meedia-swedbank-aitas-vene-oligarhil-sanktsioone-rikkuda	Postimees	Rootsi meedia: Swedbank aitas Vene oligarhil sanktsioone rikkuda	Swedbanki peahoone Tallinnas. Foto: Remo Tõnismäe/Postimees FOTO: Remo Tõnismäe Vene relvatootja Kalašnikovi suurosanikud saatsid Swedbanki abil ligi miljon eurot Kalašnikov USA omanikule, USA ja Euroopa Liidu saktsioonid keelavad ettevõtetel aga omavahel äri tegemise, avaldas Rootsi Televisioon (SVT). Kalašnikov lisati sanktsioneeritud ettevõtete nimekirja pärast Krimmi annekteerimist 2014. aastal. SVT andmetel saatis Kalašnikov Groupi osanik Vene oligarh Iskander Mahmudov läbi Swedbanki USAsse üle miljoni euro. Raha saadeti nelja tehinguga läbi ettevõtete, mis olid registreeritud Briti Neitsisaartele. Raha paigutati Bank of America kontodele, mis kuulusid Kalašnikov USA võtmeisikutele, kellest üks on ettevõtte asutaja ja omanik, Floridas elav Venemaa kodanik. Swedbanki teatel oli pank SVT informatsioonist teadlik ning see on jätkuvalt uurimise all. Kokkuvõte aastatel 2007–2019 tehtud ligikaudu 30 miljardit tehingut puudutavast sisejuurdlusest avaldatakse tuleva aasta alguses. Swedbanki tegevjuhi Jens Henrikssoni sõnul on ta infost šokeeritud ja lubas uut infot lähemalt uurida. Tänane Postimees kirjutab ka sellest, kuidas Venemaa ülirikkur, endine minister Mihhail Abõzov liigutas Swedbanki Eesti haru kaudu ja eestlasest kliendihalduri abiga offshore-firmade rägastikus sadu miljoneid dollareid. Nüüd istub ta kuritegeliku ühenduse loomises kahtlustatavana Moskvas vangis. 	Majandus	BNS	10	34
20. november 2019, 11:09	https://maailm.postimees.ee/6830495/malta-ajakirjaniku-morvaga-seoses-vahistati-tuntud-arimees	Postimees	Malta ajakirjaniku mõrvaga seoses vahistati tuntud ärimees	Täna hommikul vahistatud Malta ärimees Yorgen Fenech. FOTO: Jeremy Wonnacott / Malta Governmen / REUTERS / Scanpix Malta politsei vahistas täna hommikul ajakirjanik Daphne Caruana Galizia mõrvaga seoses tuntud ärimehe Yorgen Fenechi. Fenechile kuulub Dubais registreeritud ettevõte 17 Black Limited, mis Caruana Galizia väitel oli seotud Malta poliitringkondadega. Ajalehega Times of Malta vestelnud pealtnägijate sõnul peatas relvastatud patrullpaat Fenechi luksusjahi, kui see oli lahkumas Vallettast põhjas asuvast Portomaso sadamast. Ärimehe vahistamist kinnitas ka Reutersi reporter. Malta politsei pole seni operatsiooni kommenteerinud. Meeleavaldajad mõrvatud ajakirjaniku Daphne Caruana Galizia fotodega korruptsioonivastasel meeleavaldusel Vallettas läinud laupäeval. FOTO: Darrin Zammit Lupi / Reuters / Scanpix Eile teatas Malta peaminister Joseph Muscat, et on valmis kaaluma armu andmist mehele, keda kahtlustatakse Caruana Galizia mõrva tellimisel vahemeheks olemises. Valitsusjuhi sõnul kaaluks ta armu andmist, kui muu hulgas ka rahapesuga seotud kahtlusalune tunnistaks kohtus ning esitaks tõendeid, mis viitavad mõrva tellijale. Korruptsioonivastase võitlusega tegelenud ajakirjanik ja blogija Caruana Galizia tapeti 2017. aastal autopommirünnakus. Mõrva uurimine Maltal on saanud rohkelt rahvusvahelist kriitikat. Fenech juhib äriühendust, mis võitis 2013. aastal Maltal suure energiahanke gaasiga töötava elektrijaama ehitamiseks. Ta tegutseb Tumas Groupi tegevjuhina ning on elektrijaamu käitava Electrogasi direktor. Tema firma 17 Black Limited oli toodud lekkinud e-kirjades välja kui üks kahest peamisest sissetulekuallikast Panamas registreeritud firmadele Hearnville ja Tillgate, mille asutas peaministri kantselei konsultatsioonifirma Nexia BT ministrile Konrad Mizzile ning peaministri kantseleiülemale Keith Schembrile. Endine opositsioonijuht Simon Busuttil ja Malta parlamendiliige David Casa on juba nõudnud ärimehe vahistamise valguses peaministri tagasi astumist. 	Maailm	Times of Malta / BBC / Reuters / PM	0	0
20. november 2019, 11:00	https://tervis.postimees.ee/6830486/mida-teha-uleliigse-ravimiga	Postimees	Mida teha üleliigse ravimiga?	Closeup pink-white and blue-white antibiotics capsule pills in blister pack. Antimicrobial drug resistance. Pharmaceutical industry. Global healthcare. Pharmacy background. Amoxicillin capsule pills. FOTO: Artinun Prekmoung/PantherMedia / Artinun Prekmoung Ülemaailmsel antibiootikumide teadliku kasutamise nädalal kutsub terviseamet inimesi üles vastutustundlikkusele antibiootikumide tarvitamisel, sest ravimite vale kasutamise tagajärjel võivad bakterid tulevikus antibiootikumiravile enam mitte alluda. Bakterite allumatust antibiootikumiravile kutsutakse antimikroobseks resistentsuseks ning seda hinnatakse maailmas üheks suuremaks ohuks inimeste ja loomade tervisele. Terviseameti peadirektori asetäitja Jelena Tomasova peab Eesti puhul positiivseks, et antibiootikume saab ravimina kasutada vaid arstiretsepti alusel. «Meie probleem seisneb pigem selles, et arsti kirjutatud ravimite kogus jääb mõnikord lõpuni võtmata,» ütles Tomasova, kelle sõnade kohaselt võivad antibiootikumikuuri enneaegse lõpetamise korral kahjulikud bakterid endiselt kehas edasi elada ja paljuneda. «Lisaks võib selline tegevus viia resistentsete bakterite tekkeni, sest allesjäänud bakterid võivad omandada ravimi suhtes immuunsuse.» Ka esineb olukordi, kus aegunud või üleliigsena seismajäänud antibiootikum visatakse olmeprügi hulka või lastakse koos heitveega loodusesse. Kuna aga keskkonda sattunud antibiootikum puutub seal kokku erinevate bakteritega, võib ta hävitada need bakterid, millel on looduse aineringes ülitähtis osa. Samuti võib valesti utiliseeritud ravimi ja bakteri koosmõjul sündida antibiootikumi suhtes resistentseid baktereid, mis hiljem oma suurenenud vastupanuvõime tõttu võivad tekitada probleeme nii inimeste kui ka loomade tervisele. «Üleliigsed ja aegunud ravimid tuleb viia apteeki, kus need tasuta vastu võetakse. Niimoodi aitame säilitada puhast loodust ja vältida antibiootikumidele resistentsete bakterite teket,» ütles Tomasova. Kuna lisaks inimmeditsiinis kasutatavatele antibiootikumidele on oluline antimikroobse resistentsuse tekkimist ja levikut vältida ka loomakasvatussektoris, töötasid Maailma Terviseorganisatsioon (WHO), ÜRO Toidu- ja Põllumajandusorganisatsioon (FAO) ning Maailma Loomaterviseorganisatsioon (OIE) 2015. aastal välja ülemaailmse antimikroobse resistentsuse vähendamise tegevuskava, mis hõlmab nii meditsiini, veterinaariat, põllumajandust, loomakasvatust kui ka keskkonda. 	Tervis	Paula Rõuk	0	0
20. november 2019, 10:55	https://tervis.postimees.ee/6830476/lastearstid-soovivad-lisada-riiklikku-immuniseerimiskavasse-uue-vaktsiini	Postimees	Lastearstid soovivad lisada riiklikku immuniseerimiskavasse uue vaktsiini	Üha rohkem esineb tõsiseid pneumokokknakkuse juhtumeid. FOTO: Andriy Popov / PantherMedia / Andriy Popov Pneumokokknakkuse vastane vaktsineerimine peaks kuuluma Eesti riiklikusse immuniseerimiskavasse, ütles Tallinna Lastehaigla pediaatriakliiniku juhataja Reet Raukas. Tallinna Lastehaigla pediaatriakliiniku juhataja Reet Raukas pöördus Tallinna Lastehaigla lastearstide ja Eesti Lastearstide Seltsi Tallinna osakonna nimel immunoprofülaktika ekspertkomisjoni poole, et esitada ettepanekud immuniseerimiskavasse, vahendab Med24. Infektsionistid on juba aastaid seisukohal, et pneumokokknakkuse vastane vaktsineerimine Eestis on vajalik pigem riskirühmadele. Viimasel ajal on perearstide hulgas levinud arvamusi, et laste riiklikusse immuniseerimiskavasse võiks tulla enne tuulerõugete vaktsiin kui pneumokokivastane vaktsineerimine. Raukase sõnul ei ole Eesti pneumokokknakkuse statistika vastanud tegelikkusele. Kliiniliste, laboratoorsete ja röntgenoloogiliste andmete alusel võib arvata, et tõsist pneumokokknakkust esineb lastel igal hooajal tegelikult rohkem. Erinevalt tuulerõugete diagnoosist, kus piisab diagnoosimiseks vaid tüüpilisest kliinilisest pildist, diagnoositakse invasiivne pneumokokknakkus kindla kriteeriumi - nakkuse tekitaja isoleerimise alusel verest või seljaajuvedelikust. Samuti on osad patsiendid saanud eelnevalt antibakteriaalset ravi, mistõttu mikroobikülvi vastused on negatiivsed. Eesti tervisestatistikas registreeritud viimase kolme aasta juhtude alusel on invasiivne pneumokokknakkus siiski pidevalt kasvanud: 2016. aastal oli juhte absoluutarvuna 143, 2017. aastal 160, 2018. aastal juba 195 ja 2019. aasta oktoobrikuu seisuga 197 juhtu. Pneumokokknakkused on Eestis levinud lastel enim vanuses 1-4 eluaastat. Sel aastal on murettekitav harvaesinevate pneumokokkmeningiitide sagenemine. Neuroinfektsioon vajab kiiret äratundmist, olles kirjanduse andmetel 10-20 protsendil juhtudest surmaga lõppev või invaliidistav, nii kuulmiskahjustuse kui neuroloogiliste jääknähtude tekkega. Lastearstide ja laste kõrvaarstide arvamusel peaks pneumokokivaktsiin Eesti immuniseerimiskavas imikutele ja väikelastele kindlasti olema. 	Tervis	Med24	2	221
20. november 2019, 10:44	https://sport.postimees.ee/6830447/esapekka-lappi-testimised-jaeti-ara-mis-saab-citroeni-meeskonnast	Postimees	Esapekka Lappi testimised jäeti ära, mis saab Citroëni meeskonnast?	Esapekka Lappi FOTO: REPORTER IMAGES/EPA Rallimaailm on taaskord ootaval seisukohal. Kui veel mõni aeg tagasi oodati pingsalt Ott Tänaku avaldust lepingu kohta, siis nüüd jälgitakse suure huviga Citroëni rallimeeskonnaga seonduvat. Nimelt on Citroëni seis väga keeruline. Täna kutsuti kokku erakorraline koosolek, arutamaks tulevase hooaja plaane. Juba varem oli teada, et meeskond ei plaani aastast 2022 WRC-sarjas kaasa lüüa, kuid sinnani on veel kaks aastat aega. Kõik algas sellest, et Toyotas vabanes Ott Tänakust sõitjakoht ning Jaapani meeskonna pilgud läksid koheselt endise maailmameistri Sebastien Ogier' suunas. Olgugi, et prantslast seob Citroëniga aastane leping, siis seal on sees klauslid, mille kohaselt võib Ogier siiski teise tiimiga käed lüüa. Soome meedia arvab, et Ogier lööb Toyotaga käed juba selle nädala lõpus. Täna jäeti ära ka soomlase Esapekka Lappi testisõidud Citroën C3 WRC masinaga ning Lappi seis ongi kõige keerulisem, sest Prantsusmaa autotootja lahkumise korral jääb sõitjakohti rallisarjas lihtsalt puudu ja soomlane võib sootuks töötuks jääda. 	Sport	Postimees Sport	0	17
20. november 2019, 10:44	https://elu24.postimees.ee/6830397/pildid-ja-video-pardid-said-kohtus-voidu-ja-voivad-edasi-praaksuda	Postimees	Pildid ja video: pardid said kohtus võidu ja võivad edasi prääksuda	Dominique Douthe ja tema pardid FOTO: REGIS DUVIGNAU/REUTERS/SCANPIX Prantsusmaa Daxi kohus langetas otsuse, et farmer Dominique Douthe'i pardid tohivad edasi prääksuda, kuigi naabreid nende häälitsused häirivad. Edela-Prantsusmaal Soustons'is elaval naisel on kokku 60 parti ja hane, teatab msn.com.   Kohus leidis, et farmeri kodulindude häälitsused ei ole liiga valjud, vaid normaalsed maapiirkonna helid. «Minu pardid said kohtus võidu. Olen väga õnnelik, sest ma ei tahtnud oma parte hukata,» teatas prantslanna pärast kohtuotsust. Dominique Douthe ja üks tema partidest. FOTO: REGIS DUVIGNAU/REUTERS/SCANPIX Pardid ja nende omaniku kaevasid kohtusse naabrid, kes kolisid Soustons'i aasta tagasi Pariisist ning keda hakkasid kohe häirima kohalikud helid, kaasa arvatud kodulindude häälitsused. Naabrid väitsid, et tahavad soojade ilmadega magada aknad lahti, kuid linnuhääled ei võimalda neil magada. Dominique Douthe'i pardid. FOTO: REGIS DUVIGNAU/REUTERS/SCANPIX Naabrid nõudsid, et Douthe oma linnud hukkaks ja maksaks neile 5200 eurot kahjutasu, kuid kaotasid kohtus. Soustons asub Pariisist 700 kilomeetri kaugusel edelas. Prantsusmaal on olnud mitu juhtumit, kus linnast maale kolinud inimesed on koduloomade ja -lindude pidajad kohtusse kaevanud. Selle aasta septembris said kohtuvõidu kukk Maurice ja ta omanik Corinne Fesseau, kes elavad Saint-Pierre-d'Oléronis, mis asub Atlandi ookeani rannikul Oléroni saarel. Corinne Fesseau ja ta kukk Maurice. FOTO: REGIS DUVIGNAU/REUTERS/SCANPIX   	Elu24	Inna-Katrin Hein	0	1
20. november 2019, 10:42	https://raamatud.postimees.ee/6830458/pohja-korea-ebainimlik-eksperiment-kestab	Postimees	Põhja-Korea ebainimlik eksperiment kestab	Põhja-Korea liider Kim Jong Un. FOTO: KCNA VIA KNS/AFP/Scanpix Põhja-Korea ebainimlik eksperiment kestab juba üle 70 aasta. Selle loonud Kimi perekonna võim ei näita nõrgenemise märke. Kui riigi rajaja Kim Il Sung 1994. aasta juulis suri, tundusid muutused Nõukogude Liidu ja Hiina toetuse kaotanud Põhja-Koreas vältimatud. Uueks juhiks tõusnud Kim Jong Ilil oli olnud kaks kümnendit oma võimubaasi kindlustamiseks, kuid seegi dünastiline ja pikalt asjaosalistele teada olnud liidrivahetus nõudis aastaid kestnud vangerdusi, sageli fataalseid. VAATAMATA SUHTUMISELE ON SEE PÄRIS RIIK Põhja-Korea režiim elas üle enam kui miljon inimelu nõudnud näljahäda ning tuli kadudeta välja lahesõdade ja araabia kevade mõjudest. 2011. aasta detsembris elupõletamise kätte surnud Kim Jong Il oli järeltulija valinud välja aastaid varem ja see polnud vanim poeg, nagu tavaks. Vaatamata sellele seisis noorukese Kim Jong Uni ees võimatuna näiv missioon – kehtestada end läbinisti korrumpeerunud eliidi hulgas konstantselt kiratsevas kuningriigis. Kim Jong Uni võimuperioodil on Põhja-Korea olmelistes arengutes toimunud rohkem kui eelmise Kimi ajal kokku. Kuigi Põhja-Koreasse suhtutakse sageli irooniliselt, on see päris riik. Erinevalt isast, on tajuda Kim Jong Uni soovi Põhja-Koread mitte üksnes koos hoida, vaid ka arendada. Näljahädajärgselt vohama hakanud turge ja rohujuuretasandi turumajandust on proovitud küll likvideerida, kuid juba Kim Jong Il mõistis arengu pöördumatust – inimesed katsid turgudel kaubeldavaga esmavajadused riigi abita. Kim Jong Uni «tarkuseks» peetaksegi turgude ohjamist määral, mis ei loo ohtu tema raudsele haardele, tagades samas motiveeritud ja kontrollitud eraettevõtluse toimimise. Keerukate, kuid selgelt Töölispartei ohjatud majandusmudelite tekke tõttu ei ähvarda oluliste sanktsioonidega maadlevat riiki enam õõvastavas mahus nälg, kuid hinnanguliselt maadleb kuni veerand elanikkonnast endiselt ebapiisava päevase kalorikogusega. GLOBAALNE INTERNET LOOMULIKULT PUUDUB Kim Jong Un peab arvestama teadmisega, et rahvas ei ole tema taga nii monoliitselt, nagu seda üritab meile teadvustada partei päevaleht Rodong Sinmun. Enamik noorele liidrile pandud ootustest on osutunud pettumuseks. Seespool koguneva vimma vormumist revolutsiooniks oodata (veel) pole, režiimile ohtlikum surve pressib riiki hoopis välispiiridelt. Tänu tehnoloogia arengule ja aina miniatuursematele andmekandjatele tarbitakse kogu riigis regulaarselt igasugust Hiina ja Lõuna-Korea meelelahutust, aga süüvitakse ka tõsisematesse analüüsidesse. Põhja-Korea liider Kim Jong-un külastas detsembris avatavat Yangdoki kuumaveeallikate kuurortit. FOTO: STR/AFP/Scanpix Infotehnoloogia arengut prioriteediks pidav Kim Jong Un koolitab tuhandete kaupa programmeerijaid, kuid teab lugu oma oksa saagimisestki. Vaid riigipiirides töötav mobiilsidevõrk võimaldab siseturvalisuse eest vastutavatel riigiametitel olla kursis kõikide kodanike poolt õhku paisatud ebasobivate silpidega, kuid võib kriitilise massi saavutamisel tekitada sotsiaalmeedia laialdase leviku. Tänapäevaste väljakutsetega maadlemist on tunnetada: oluliselt on karmistunud välismeedia tarbimiselt tabatute karistused, piiridel on tugevdatud elektroonilise valve võimekust, raadio- ja telelevi segatakse üha võimsamate seadmetega ning iga uus turule toodud mobiilne nutiseade sisaldab vähem liideseid, kuid rohkem kohustuslikke aplikatsioone. Need fikseerivad ning edastavad seadmes tehtud iga päringu ja näpuliigutuse. Põhja-Korea on ainus riik maailmas, kus ei ole kasutatav globaalne internet. TAEVALIKULT TÄIUSLIK TÜRANNIA Põhja-Korea mõistmine on ainulaadne ja kurvalt huvitav mõttemäng. Süvenedes teise maailmasõja ja Korea sõja järelmitest kerkinud ajutise sotsialistliku eduloo ajalukku, on nüüdisaegsesse maailmakorraldusse halvasti passiva jäänuki olukord osaliselt arusaadav. Oluline on teadvustada Hiina rolli, aga tunda ka teiste naabrite huvisid – paradoksaalsel kombel on neil kõigil endiselt Põhja-Koread tarvis. Erakliku kuningriigi käekäigus on üksikute inimeste «panus» olnud niivõrd oluline, et nende rolli tuleviku kujunemisel on raske alahinnata. Mida rohkem tajume ja oskame mõista Põhja-Koread juhtivate seltsimeeste motivatsiooni, seda täpsemad võiksid olla sammud nende türannia ohjeldamiseks. Põhja-Korea olemasoluga tuleb leppida, kuid tema meetoditega mitte. Ei tohi unustada asjaolu, et vaatamata Kim Jong Uni kõikvõimsusele on Põhja-Korea valitsemine päris arvestatava mõjujõuga vähemuse kollegiaalne heaoluprojekt. Võimalik liidri kadumine ei lahendaks Ida-Aasia ühte keerukamat probleemi lõplikult. Anna Fifield «Suur Järeltulija». FOTO: Helios Värskelt ilmunud raamat «Suur järeltulija. Hiilgava seltsimehe Kim Jong Uni taevalikult täiuslik saatus», mille on kirjutanud Korea poolsaare problemaatikaga süvitsi kursis olev Anna Fifield, seob hästi kokku vähesed teadaolevad infokillud Kim Jong Uni lapsepõlvest ja isiklikust elust. Autor on teinud meeletu töö, reisides peategelasega seotud paikadesse ja intervjueerides kümneid asjaosalisi. Raamatus saavad oma kogemust jagada nii need, kes on ebainimliku eksperimendi eest põgenenud, kui ka need, kes sellega tänapäevani kokku puutuvad. Kõnelevad põgenikud, poliitikud, varasemate bestsellerite autorid, Kim Jong Uniga isiklikult kokku puutunud koolikaaslased, kokk Kenji Fujimoto. Põhja-Korea ajaloost püsivalt huvitujad saavad Kim Jong Uni esimesest seitsmest valitsusaastast väga hea kronoloogilise ülevaate. Olulised sündmused ei ole niisama reastatud, vaid nauditavalt loetava stiiliga lahti seletatud. Artikkel ilmus esmakordselt Eesti Kirjastuste Liidu ajalehes «Raamat». 	Raamatuportaal	Erki Loigom	0	32
20. november 2019, 10:34	https://maailm.postimees.ee/6830446/hitleri-sunnimajja-rajatakse-neonatside-peletamiseks-politseijaoskond	Postimees	Hitleri sünnimajja rajatakse neonatside peletamiseks politseijaoskond	Adolf Hitleri sünnikodu Braunau am Inni linnas Austrias. Maja ees seisab mälestuskivi kirjaga: «Rahu, vabaduse ja demokraatia nimel. Mitte kunagi enam fašismi. Mälestades miljoneid hukkunuid.» FOTO: Leonhard Foeger / Reuters / Scanpix Austria valitsus on juba aastaid murdnud pead selle üle, mida hakata peale Adolf Hitleri sünnikoduga Braunau am Inni linnas Saksamaa piiri lähistel ning kaalumisel oli muu hulgas ka hoone lammutamine. Nüüd aga otsustati majja teha kohaliku politsei peakontor, et tõrjuda neonatsidest turiste. «Maja tulevikus politseile kasutada andmine on selge signaal, et see hoone ei hakka kunagi teenima natsionaalsotsialismi mälestamise eesmärki,» toonitas Austria siseminister Wolfgang Peschorn eile. Kohalike sõnul on äärmuslased pidevalt Braunau am Inni reisinud ning teinud pilte maja ees, kus Hitler veetis oma esimesed elukuud. Politsei ei võta maja siiski kohe kasutusele, sest enne korraldab valitsus kogu Euroopa Liitu hõlmava hanke selle sisemuse ümberehitamiseks ja fassaadi korrastamiseks. Siseministeeriumi väitel peaks pakkumine välja kuulutatama tuleva aasta esimesel poolel. Maja endine omanik ja Austria valitsus on juba aastaid vedanud vägikaigast Hitleri sünnikodu pärast. 2017. aasta alguses sundvõõrandas valitsus hoone selle endiselt omanikult, millele järgnes kohtuasi kompensatsiooni pärast. Kohtuvaidlus lõppes tänavu augustis otsusega, et valitsus peab maksma omanikule 810 000 eurot. Adolf Hitleri sünnimaja aasta või paar pärast seda, kui tema pere oli Saksamaale kolinud. FOTO: akg-images/Scanpix Natsi-Saksamaa diktaator Hitler sündis Braunau am Innis asuva maja ülemise korruse korteris 1889. aastal ning elas seal mõne kuu, enne kui ta vanemad kolisid Saksmaale Passausse. Kui natsid Saksamaal võimule tulid, muutis ta maja natsikeskuseks. Pärast Teist maailmasõda asus hoones raamatukogu, puuetega inimeste hoolduskeskus ning tehnikakool. 	Maailm	DW/DPA/PM	3	0
20. november 2019, 10:34	https://heureka.postimees.ee/6830445/hiina-suurendab-kliimalubadustele-vaatamata-soeelektrijaamade-arvu	Postimees	Hiina suurendab kliimalubadustele vaatamata söeelektrijaamade arvu	Tööline Shanxi provintsis Taiyuani söekaevanduses. FOTO: Reuters / Scanpix Hiina kavatseb kliimamuutuse vastu võitlemise lubadustele vaatamata ehitada uusi söeelektrijaamu, mille võimsus vastab kogu Euroopa Liidu praegusele energiatootmise mahule, ütlesid teadlased kolmapäeval. Hiina ehitas 2018. aasta jaanuarist 2019. aasta juunini nii palju uusi söeelektrijaamu, kui kogu maailmas samal ajal suleti, ütles USAs baseeruv Global Energy Monitor. Need jaamad toodavad ühtekokku 43 gigavatti elektrienergiat. Teadlased hoiatavad, et Hiina söeelektrijaamade tootmismahtude suurenemine on vastuolus 2015. aasta Pariisi kliimaleppega, millele on alla kirjutanud ka hiinlased. Ehitatakse või peatselt taasavatakse söeelektrijaamu kogumahus 147,7 gigavatti ehk ligi sama palju, kui on kogu ELi praegune tootmisvõimsus (150 gigavatti), märgitakse GEMi raportis. Nende elektrijaamade kasutuselevõtuga suureneb Hiina söeelektrijaamade tootmisvõimsus 1174,7 gigavatini. 	Heureka	AFP / BNS	4	0
20. november 2019, 10:20	https://maailm.postimees.ee/6830431/berliinis-pussitati-surnuks-saksa-ekspresidendi-weizsackeri-poeg	Postimees	Berliinis pussitati surnuks Saksa ekspresidendi Weizsäckeri poeg	Berliini Schlossparki kliinik. FOTO: Rolf Kremming / Scanpix Saksa ekspresidendi Richard von Weizsäckeri poega pussitati eile õhtul Berliini kliinikus loengut pidades, ta suri haavadesse, teatas politsei täna. Politsei kõneisiku sõnul leidis noarünnak aset Berliini Charlottenburgi linnaosa Schlossparki kliinikus. Kuulajate seas istunud tundmatu mees lõi loengupidajat ootamatult noaga. Arstide püüded 59-aastast Fritz von Weizsäckerit elustada ei andnud tulemusi. Vahejuhtumis sai haavata ka politseitöötaja, kes ei olnud teenistuskohustuste täitmisel, kuid viibis saalis ja püüdis ründajat takistada. Kuulajatel õnnestus ründaja kinni võtta ja politseile üle anda. Weizsäcker oli 2005. aastast Schlossparki kliiniku sisehaiguste arst. 	Maailm	Interfax / AFP / BNS	0	0
20. november 2019, 10:17	https://sport.postimees.ee/6830428/pm-hollandis-aivar-pohlak-treenerikusimusest-juhatus-tahab-otsustada-hiljemalt-15-detsembriks	Postimees	PM Hollandis. Aivar Pohlak treeneriküsimusest: juhatus tahab otsustada hiljemalt 15. detsembriks	Aivar Pohlak ja Karel Voolaid. FOTO: Mihkel Maripuu Eesti Jalgpalli Liidu president Aivar Pohlak lausus, et alaliidu juhatus soovib hiljemalt detsembri keskpaigaks jõuda selgusele, kas koondise peatreeneri kohal jätkatakse Karel Voolaidi või kellegi teisega. Teatavasti lõpetas Eesti koondis EM-valiksarja eile õhtul 0:5 kaotusega Hollandis, ühe punktiga kaheksast mängust ning alagrupi viienda ehk viimase kohaga. Juulikuus Martin Reimilt meeskonna peatreeneri ohjad saanud Karel Voolaidi ja tema abiliste lepingud lõpevad detsembrikuus. Koondise juhtmängijad Konstantin Vassiljev ja Karol Mets avaldasid pärast valiksarja lõppu lootust, et Voolaid ja tema tiim saab võimaluse alustatud tööd jätkata. Kas Eesti Jalgpalli Liit kuulab nende nõu ja mis ajaks loodetakse otsus teha? «Oleme Tarmo Lehiste (alaliidu juhatuses A-koondise ees vastutaja – toim) ja Janno Kivisillaga (alaliidu tehniline direktor) teinud kaks konverentskõnet. Ühe pärast oktoobrikuiseid mänge ja teise pärast eelmise nädala kohtumist Ukrainaga. Ülehomme saame kokku,» kirjeldas Eesti Jalgpalli Liidu president Aivar Pohlak Postimehele hetkeseisu. «Juhatus tahab teha otsuse hiljemalt 15. detsembriks. See tähendab, et hiljemalt nimetatud kuupäevaks peame tegema neile oma ettepaneku või ettepanekud. Loogika ütleb, et kui ettepanek on Kareli tiimiga jätkata, siis tuleb see meie käest kiiremini kui teisel juhul, mis eeldaks teise kandidaadi või kandidaatide esitamist,» jätkas Pohlak. «Kõige varasem kuupäev otsuseks tundub olevat 4. detsember, sest tahame enne ära teha teatavad kohtumised ja muu vajaliku.» 	Sport	Andres Vaher, Amsterdam	1	5
20. november 2019, 10:12	https://majandus24.postimees.ee/6830421/helme-juhtimisel-voetakse-kruptoraha-luubi-alla	Postimees	Helme juhtimisel võetakse krüptoraha luubi alla	Krüptoraha FOTO: DADO RUVIC/REUTERS Martin Helme juhitav rahandusministeerium uurib krüptovarade reguleerimise võimalusi ning pakub turuosalistele välja erinevad võimalusi. «Eestis kaasatakse üha rohkem kapitali uuenduslike tehnoloogiliste lahenduste kaudu ja sageli põhinevad need tehnoloogiad krüptograafial. Sellisel viisil kapitali kaasamine on üldjuhul aga reguleerimata ja investorite õigused ei ole piisavalt kaitstud. Seepärast on ministeerium vastava algatusega välja tulnud,» selgitas rahandusministeeriumi asekantsler Märten Ross pressiteates. Mudelit, mille puhul ettevõtja kaasab investeeringuid mõnes ametlikus valuutas või virtuaalvääringus ning väljastab selle vastu näiteks plokiahelas kirjendatud ühikuid ehk inglise keeles tokeneid, nimetatakse erinevate terminitega. Tinglikult võib selliseid uusi varaliike nimetada krüptovaradeks, teatas rahandusministeerium. Eesti on koht, kus tõenäoliselt tunnustatud e-riigi ja positiivse IT-riigi kuvandi tõttu ka mitmed välismaised krüpotavarasid vahendavad isikud on oma tegevuse registreerinud. Uus tehnoloogia võib investoritel ja ettevõtetel kapitali vahendamist küll hõlbustada, kuid sellega on ministeeriumi teatel seotud ka riskid. Näiteks tarbijatele ja investoritele võib reeglite puudumisega kaasneda pettuse oht. Lisaks võivad eksisteerida rahapesu ja terrorismi rahastamisega seotud riskid, kuna krüptovarad võimaldavad väärtust üle kanda osalisi identifitseerimata. Rahandusministeeriumi välja töötatud krüptovarade regulatsiooni konsultatsioonidokument ehk väljatöötamiskavatsus keskendub sellele, kuidas peaks krüptovarasid defineerima, millist infot tuleb investoritele krüpotovaradesse investeerimisel anda, millised reeglid peaksid kehtima krüptovaradega tehingute tegemisel ja nende registreerimisel ning millised tegevusnõuded peaksid kehtima krüptovarade vahendajatele. Eraldi tuleb ka hinnata, kas järelevalve krüptovarade vahendajate üle tuleks viia finantsinspektsiooni alla, või kas selline järelevalve oleks kohustuslik teatud vara mahust või klientide arvust alates, märkis ministeerium. Praegu tuleb krüptovarade vahendajatel saada tegevusluba rahapesu andmebüroolt. Rahandusministeerium ootab väljatöötamiskavatsusele teiste seas justiitsministeeriumi, majandus- ja kommunikatsiooniministeeriumi, finantsinspektsiooni, Eesti Panga, Eesti Krüptoraha Liidu, MTÜ FinanceEstonia, Eesti Pangaliidu ja Advokatuuri arvamusi. 	Majandus	BNS	1	0
20. november 2019, 10:05	https://kinoportaal.postimees.ee/6830404/varske-treiler-kuula-millise-tuntud-koomiku-haalega-raagib-eesti-keeles-sinine-valesiil-sonic	Postimees	Värske treiler: kuula, millise tuntud koomiku häälega räägib eesti keeles sinine välesiil Sonic	«Siil Sonic» FOTO: Paramount Pictures Nädala eest avalikustas Paramount Pictures kauaoodatud ametliku uue treileri kuulsa SEGA kangelase «Siil Sonic» (Sonic the Hedgehog) filmile, mis sel suvel suure skandaaliga ümbertegemisele läks. Nüüd on valminud ka filmi eesti keelde dubleeritud treiler, kus sinisele välesiilile annab hääle tuntud eesti koomik. Vaata-kuula uut treilerit:  USA, Kanada ja Jaapani koostööfilmis ühendavad sinine ja ülikiire Sonic ning tema (inim)semu Tom (James Marsden) ühendavad jõud, et peatada maailmavallutamist planeeriv pahalane Doktor Robotnik (Jim Carrey). Sonicu jõudmist kinoekraanile on oodatud kaua ning algselt novembris kinodesse jõudma pidanud film valmistus tavaliseks kinotsükliks, kui esimese treileri peale vallandus totaalne hüsteeria, sest live-action Sonic sai liiga inimeselaadne ning lihtsalt võika välimusega. Paramount tegi õige otsuse: ohverdades paar kuud aega, otsustati Sonicu välimus terves filmis ära muuta. Nüüd on tulemus teie ees ning tuleb tõdeda, et ehkki treiler jutustab filmi praktiliselt lahti ja millegi erilisega siin tegu pole, siis antud juhul treiler vähemalt «toimib» ning Sonic näeb välja vahva, sõbralik ja siililaadne – nii, nagu oleks võinud kohe teha!   Meenuta eelmist treilerit, mis fännid õudusest ahastusse ajas:  Apollo Kinodes alates 14. veebruarist 2020. Vaata seansside aegu ja osta pilet siit. 	Kinoportaal	Apollo Kinoportaal	0	0
20. november 2019, 10:04	https://tartu.postimees.ee/6830122/mis-seob-reiniku-kooli-ja-eiffeli-torni	Postimees	Mis seob Reiniku kooli ja Eiffeli torni?	Ligi 930 õpilasega Mart Reiniku kooli pere tähistas tänavuse õppeaasta algust kooli staadionil. Kui kooli eelkäija Tartu I kroonualgkool 1889. aastal avati, andis koolijuht Mart Reinik Dorpati koolide inspektorile esitatud aruandes teada, et koolis alustas õppimist 21 poissi, neist kuus õigeusklikku ja 15 luterlast. 18 poissi olid eestlased ja kolm venelased ning staatuselt 20 talupojad ja üks kodanlane. FOTO: Liis Somelar Aastal 1889 sündis Charlie Chaplin, Tallinnas nähti esimest korda elektrivalgust, Pariisis avati Eiffeli torn ja Tartus avati I kroonualgkool. Eiffeli torn püsib siiani kui raudnael, elekter on Eestis uudis vaid siis, kui seda pole, ning 21 õpilasega tööd alustanud I kroonualgkoolist on välja kasvanud üle 900 õpilasega Mart Reiniku kool, mis tähistab laupäeval 130. aastapäeva. Auväärses eas koolis on kõige kauem käinud ja kõige kauem vastu pidanud matemaatikaõpetaja Mart Oja. 43 aastat tagasi, kui tema praktikandina Vanemuise tänava kooli tuli, sündis Reiniku kooli praegune direktor Enn Ööpik. Matemaatika pole nende aastakümnete jooksul muutunud, küll aga kõik muu, alates riigikorrast ning lõpetades koolikorralduse ja õpilastega. Õpetaja Ojal on, mida meenutada. Enn Ööpik on Reiniku kooli direktor aastast 2014. FOTO: Stina Kase 	Tartu Postimees	Kelly Kukin	0	111
20. november 2019, 10:03	https://sport.postimees.ee/6830413/federer-olen-tapselt-seal-kus-olema-pean	Postimees	Federer: olen täpselt seal, kus olema pean	Roger Federer FOTO: ALBERTO VALDES/EPA Tennise elav legend Roger Federer püsib vaatamata kõrgele eale endiselt maailma edetabelis kindlalt kolmandal positsioonil. Temast kõrgemale jäävad ainult kõvad konkurendid Rafael Nadal ja Novak Djokovic. Federer mõtles esimest korda lõpetamise peale 2009. aastal, kui arvas, et ei suuda kõrgel tasemel enam pikalt mängida. 10 aastat tagasi, toona 28 aastane Federer sõnas: «Ma ei usu, et mängin 35 või 36 aastaselt tennist nii kõrgel tasemel, heitlemaks tiitlite eest.» Nüüd 38-aastane šveitslane ei arva, et ta peaks lähiajal veel lõpetama. Äsja meeste tennise aastalõputurniiril poolfinaali jõudnud Federer peab eelkõige jälgima oma keha. «Ma ei hakka midagi ennustama enam, aga hetkel on kõik hästi. Pean jälgima oma keha rohkem kui varem ja eks see teeb olukorra natuke keerulisemaks, kuid just siin tulevad appi kogemused,» rääkis Federer. «Hetkel olen täpselt seal, kus ma olema pean!» lõpetas Federer. 	Sport	Postimees Sport	0	0
20. november 2019, 10:01	https://majandus24.postimees.ee/6830412/galerii-vaga-pikalt-rikkis-eesti-moodsaim-polevkivielektrijaam-sai-hoo-sisse	Postimees	Galerii: väga pikalt rikkis Eesti moodsaim põlevkivielektrijaam sai hoo sisse	Auvere elektrijaam FOTO: Mihkel Maripuu Mai keskpaigast remondis olnud Auvere elektrijaam alustas teisipäeva õhtul tööd. Mai keskpaigas välise soojusvaheti lekete tõttu seisatud Auvere 300-megavatise võimsusega elektrijaam on Eesti suurim tööstusinvesteering. Aastas suudab see toota 2,2 teravatt-tundi elektrienergiat, mis suudab katta üle 25 protsendi Eesti tarbimisest. Elektrijaama ehitanud General Electric lõpetas garantiitööd möödunud nädalal. Kui varasemalt on General Electric maksnud elektrijaama üleandmise hilinemise tõttu 106 miljonit eurot leppetrahve, mis kattis saamata jäänud tulu seoses sellega, et elektrijaam ei saanud õigel ajal täisvõimsusel töötada, siis praegune trahv tuleneb töökindluse nõudest – iga protsendipunkt, mis jääb alla garantiitingimustes ettenähtu, on hinnastatud. Eesti Energia langes tänavu kolmandas kvartalis 9,5 miljoni euroga kahjumisse. Riigifirma käive kasvas kolmandas kvartalis 3 protsendi võrra, 206 miljoni euroni. Tulemusele mõjusid negatiivselt Auvere elektrijaama planeeritust pikem hooldus ning suurenergeetika ümberkorraldused. Nimelt tootis Auvere jaam planeeritust ligi 300 gigavatt-tundi vähem elektrit. Elektri kogutoodang jäi seetõttu oluliselt väiksemaks ning tulu saamata. Kuid samal ajal olid Auvere elektrijaama amortisatsiooni- ja intressikulud kolmandas kvartalis kokku 10 miljonit eurot. Peale põlevkivi saab Auveres kasutada kuni 50 protsendi ulatuses biomassi ehk puiduhaket, 20 protsendi ulatuses turvast ning kuni 10 protsendi ulatuses põlevkivigaasi. 	Majandus	BNS	0	0
20. november 2019, 9:59	https://tehnika.postimees.ee/6830408/huawei-mobiilide-tulevik-eestis-on-udune	Postimees	Huawei mobiilide tulevik Eestis on udune	Mate 30 Pro on Huawei telefon, millel puuduvad USA sanktsioonide tõttu Google'i teenused ja seega ka paljud tuntud äpid FOTO: Aivar Pau Peamiselt koduturu arvelt maailma teiseks mobiilitootjaks tõusnud Huawei pole langetanud otsust, milline saab olema uute telefonide varustatus üldtuntud tark- ja riistvaraga. «Praegu pole meil sellele küsimusele vastust,» kõlas Huawei Baltimaade pressiesindaja Justė Karpavičiūtė vastus Postimehe küsimusele, kas uued Huawei mobiilimudelit saavad olema varustatud alustarkvaraga Google Mobile Services (GMS). USA kandis kevadel Huawei koostöökeeluga ettevõtete musta nimekirja ja selle tagajärjel ei tohi Huawei mobiilid sisaldada muu hulgas seda äärmisel olulist tarkvara, mis on eelduseks kõigile teistele Androidi mobiilide rakenduste kasutamisele. Kuu aja eest andis Huawei välja oma uusima tippmobiili Mate 30 Pro, millel puudus GMS ja seetõttu ühtlasi ka sellised tuntud äpid nagu Facebook, Google Maps, YouTube ja paljud teised. Isegi Postimehe äppi ei saanud sellesse telefoni paigaldada. See oli ühtlasi esimene tipptelefon, mida Huawei Eesti turule ei toonud. USA on küll mitu korda pikendanud sanktsioonide täismahus rakendamist, kuid oma mõju on see siiski Huawei uutele mobiilidele (ning loomulikult majanduslikku kahju ka koostööst loobuma pidanud USA ettevõtetele) niisiis avaldanud. Viimati anti taas pikendust sel nädalal. «See otsus tähendab, et kõik jääb kõik nii nagu enne, st praegu ei saa me oma uutele seadmetele GMS-i paigaldada, kuid oleme tuleviku suhtes väga kindlad, töötades intensiivselt Huawei Mobile Services kallal,» ütles Karpavičiūtė. Tema vastusest võib välja lugeda, et Huawei enam ei loodagi USA sanktsioonide kadumisele ning on asunud aktiivselt looma oma tarkvara ökosüsteemi, millele kõik maailma arendajad saavad hakata äppe looma. Huawei senised mobiilid on varustatud kõigi Google'i teenustega ning saavad kõigi tarkvarade värskendusi. 	Tehnika	Aivar Pau	0	0
20. november 2019, 9:51	https://maailm.postimees.ee/6830405/iisrael-rundas-suurias-iraani-sihtmarke-hukkus-11-inimest	Postimees	Iisrael ründas Süürias Iraani sihtmärke, hukkus 11 inimest	Süüria õhutõrje reageerimas Iisraeli õhulöökidele. FOTO: ZUMAPRESS.com / Scanpix Iisraeli õhurünnakutes Iraani sihtmärkidele Süürias sai surma 11 inimest, nende seas seitse mitte-süürlast, ütles Süüria Inimõiguste Vaatluskeskus täna. Iisraeli relvajõud kinnitasid kümnete Iraani sihtmärkide ründamist Süürias vastuseks rakettide tulistamisele Golani kõrgendikele päev varem. Relvajõud ütlesid, et hävituslennukid tabasid mitut sihtmärki, mis kuuluvad Iraani eliitüksusele Quds. Sihtmärkide seas olid pind-õhk raketid, relvalaod ja baasid. Pärast seda, kui Süüria tulistas õhutõrjerakette, hävitati ka mitu õhutõrjepatareid. Iisraeli raketitõrjesüsteem lasi teisipäeva hommikul alla neli Süüriast tulistatud raketti. 	Maailm	AP / BNS	0	0
20. november 2019, 9:51	https://tervis.postimees.ee/6830403/psuhholoog-selgitab-miks-on-raske-loobuda-ennastkahjustavast-kaitumisest	Postimees	Psühholoog selgitab, miks on raske loobuda ennastkahjustavast käitumisest	Kui apteegist pakutaks alkoholi kõrvalmõjudega tabletti, ei võtaks seda mitte keegi. FOTO: Cseh Ioan/PantherMedia / Cseh Ioan Inimene on teadupärast ainus olend, kes stressi ise enda peas mõtete ketramisega juurde tekitab, ka siis, kui põhjust pole ja rahulolevalt puhata võiks, tõdeb kliiniline psühholoog Kariina Laas. Tihti haaratakse alkoholi järele, mille pidev tarvitamine tegelikult pingeid süvendab. Kuidas end kahjustamata stressist vabaks murda? Põnev aeg on – ümberringi toimub palju ja erinevatele infokanalitele on kiire ligipääs. Inimestel on töö või mitu, sõbrad ja kolleegid, perekond ja lemmikloomad, enesetäiendamine, trenn, hobid, meelelahutus, kogukonnaprojekt, heategevus ja sotsiaalmeedia. Aeg on sisustatud ja igav ei hakka. Kuid igal pool peaks endast justkui maksimaalselt andma ja see, kas ootused soorituse osas on inimese enda või kellegi teise seatud, pole siinkohal oluline. Olulisem on, et suur hulk kohustusi ja kiire elutempo on stressiallikateks, kui ennast vahepeal korralikult välja ei lülitata ja ei puhata. Kuigi stress on normaalne ja vajalik nähtus ning sellega saadakse tavaliselt hästi hakkama, võib stressi kuhjumine viia paljude nii vaimse kui ka füüsilise tervise probleemideni. Asi saab alguse hiilivalt: pidev pingesolek ja väsimus teevad tundlikumaks ja tujukamaks; kõikuv meeleolu muutub aina negatiivsemaks; kasvav ärevus tekitab muremõtteid ja ei lase uinuda; süvenev masendus võib kujuneda depressiooniks; paralleelselt halveneb ka füüsiline tervis. Seega on mõistetav, et stressi peale, mis on äratuntav negatiivsete emotsioonide ja kehva enesetunde tõttu, tekib reaktsioon, mis tõukab pingest vabanema ja stressi vähendama. Küsimus on vaid selles, mida täpselt pingest lahtisaamiseks ette võetakse: kui see on jalutuskäik mõtete kõrvaleviimiseks, perega aliase mängimine, vannis mõnulemine või puhkus, täidab tegevus tavaliselt eesmärki. Kui see on aga regulaarselt alkohol, hakkavad pinged hoopis kasvama. Miks alkoholi pinge maandamiseks nii tihti kasutatakse? Negatiivsed tunded on elu loomulik osa – me kõik kogeme aeg-ajalt liigset stressi ja peame toime tulema igapäevaste murede, ebameeldivate sündmuste, halva tuju, pinge, ärevuse või üksindusega. Paljud inimesed sirutavadki käe alkoholi järele sageli just selleks, et kõigega paremini toime tulla. Esimese hooga võibki tunduda, et alkoholi mõju all pinge langeb, probleemid hajuvad ja kergem on hakkama saada. Kahjuks on esmamulje petlik – alkoholil on küll koheselt lõõgastav ja eufooriat tekitav mõju ning halb olukord ja negatiivsed mõtted liiguvad hetkeks unustusse, kuid probleemid sellest ju tegelikult ei lahene, vaid hoopis kuhjuvad. Alkoholi vabastav esmamulje on aga nii meeldiv, et muud, kriitilised mõtted pähe ei tulegi. Ning kui on juba õpitud, et alkohol toob kohest leevendust, siis on raske iseennast ära rääkida ja sundida midagi muud proovima, mis ei pruugi nii kiiresti aidata. Ei tule meelde, et pikemas vaates kahjustab alkohol nii suhteid, saavutusi, tööelu, rahalist seisu ja tervist kui süvendab ka muretsemist ja masendust ning kasvatab stressi. Kohene kasu tundub palju parem kui oht ebamäärases tulevikus negatiivseid tagajärgi tunda saada. Inimene on ju mõtlev olend – miks teeme asju, mis on meile kahjulikud? Pole mingi saladus, milliseid negatiivseid tagajärgi alkoholi liigne tarvitamine kaasa toob. Samamoodi pole saladus ka teiste sõltuvust tekitavate ainete, nagu näiteks tubaka ja kanepi kahjustavad mõjud. Ka teame, et peaks rohkem liikuma, tervislikumalt toituma, kenamalt käituma jms, kuid ikka teeme asju vanamoodi ja kahjustame ennast. Üks põhjus on kindlasti harjumuse jõud, mis meid justkui vangis hoiab, sest uue käitumise sisseviimiseks peab palju rohkem pingutama kui vanaviisi jätkates, ja pingutus kui niisugune võib olla ebameeldiv. See, et pikas perspektiivis käitumise muutmine ennast ära tasub, jääb pahatihti tagaplaanile. Teine põhjus on kindlasti alkoholi jm uimastite omadus sõltuvust tekitada, mis väljendub aja jooksul kontrolli üleminekus inimeselt aine kätte. See tähendab, et lisaks harjumusele on vaja alkoholi regulaarselt tarvitada, et organismi uut alkoholiga põimitud tasakaalu säilitada ja enesetunnet turgutada. Kogused aja jooksul kasvavad ning pinge maandamiseks ja enesetunde taastamiseks on vaja aina rohkem juua. Seega oleks kõige targem harjumust ja sõltuvusringi ennetada alkoholi liigtarvitamisest hoidudes ning mitte tarvitada alkoholi pingete mahavõtmiseks. Aga seda on alati lihtsam soovitada kui teha. Kujutage ette järgmist tulevikustsenaariumi aastast 2086 – selle aja peale osatakse ka eluiga pikendada. Te sõidate puhkama teise tähesüsteemi planeedile Flora, kus kohalike elanike traditsioonidega tutvudes pakutakse teile pidusöögi kõrvale rohelist jooki, mille kohta tunnistatakse ausalt: «See on küll mürgine ja tekitab vähemalt 200 erinevat haigust, millest paljud võivad surmaga lõppeda, kuid proovige ikka, see on tore ja tekitab meeldivaid emotsioone!» Kui paljud inimesed sellistes oludes sellise infoga varustatuna pakutu heameelega ära jooks? Veel üks stsenaarium. Tunnete juba pikemat aega, et kohustusi on liiga palju, pinged kasvavad ja meeleolu on aina depressiivsem. Kuulsite sõbralt, et turule on tulnud üks uus ravim, mis pidavat päris hästi lõõgastama ja pinget maha võtma ning mõjub koheselt. Ruttate apteeki ja ostate ravimi välja, kuid mõistliku inimesena otsustate enne manustamist uurida pakendi infolehte ja loete kõrvalmõjude kohta: kontrollimatud emotsioonid, sealhulgas agressiivsushood, depressioon, suitsiidimõtted ja -teod, uneprobleemid, südamerütmi häired, vererõhuprobleemid, ärevus, paanikahood, teadvuse kadu, allergiline reaktsioon, segasusseisund, hallutsinatsioonid, mälulüngad, krambid, peavalu, uimasus, oksendamine, tasakaalu- ja mäluhäired, enesekontrolli- ja keskendumisraskused, seosetu mõttetegevus ja kõne. Kantserogeenne ja surmavalt mürgine aine. Küsimus: kas võtate seda ainet lõõgastumiseks? Praegu pole veel aasta 2086 ja kirjeldatud ravimit ei laseks ükski ravimiamet ilma ülirangete regulatsioonideta müüki, kuid võib-olla annab tavalist asja natuke teise nurga alt vaadates uues valguses näha. Soov vabaneda stressist, pingest ja negatiivsetest emotsioonidest Stress kui nähtus ei ole olemuselt halb ja seda ei tule iga hinna eest vältida, probleeme tekitab vaid pikka aega kestev liigne pinge. Kui kiire tempo vaheldub vähempingelise perioodiga, teenib stress tavaliselt oma eesmärki – paneb efektiivselt soovitud suunas tegutsema. Tegutsemisele suunavad aga justnimelt negatiivsed emotsioonid, mis justkui hüüavad: «Tegutse, muidu me hakkame veelgi rohkem ebameeldivusi tekitama!» Tegutsedes saabub tavaliselt kergendus ja positiivsed emotsioonid koos rahuloluga. Siinkohal võib aga probleemiks olla, et inimene on teadupärast ainus olend, kes stressi ise enda peas mõtete ketramisega juurde tekitab, ka siis, kui põhjust pole ja rahulolevalt puhata võiks. Seda eriti õhtul, kui mõtlemiseks rohkem aega on. Selline tegevus aga tekitab pinget ja negatiivseid emotsioone juurde ning kui siia lisandub veel harjumus enesetunnet alkoholiga leevendada, süveneb negatiivne aja jooksul veelgi. Seega tuleks inimesel, kellel on uinumisega raskusi, kes tajub ülemäärast pinget või on masendunud, alkoholi pigem vältida. Oluline on otsida toetust lähedastelt või pidada nõu perearsti või psühholoogiga. Kahjuks taipame ise üldjuhul liiga hilja, et midagi on valesti. Salaja ligihiilivaid ohumärke on väga raske õigel ajal tähele panna ja nii võivad negatiivsetest emotsioonidest alguse saanud probleemid koostoimes alkoholiga ühel hetkel üle pea kasvada. Seetõttu on oluline iseenda emotsionaalset seisundit jälgida. Emotsionaalset seisundit aitab paremini mõista näiteks alkoinfo.ee veebilehelt leitav emotsionaalse enesetunde test. Samuti on oluline muresid endale teadvustada ning õppida nendega toime tulema ja probleeme lahendama alkoholist hoidudes. Novembris ja detsembris on Tervise Arengu Instituudi juhtimisel käimas kampaania, milles juhitakse tähelepanu seostele alkoholi tarvitamise ja vaimse tervise probleemide vahel. Alkoholi ja vaimse tervise vahelistest seostest saab rohkem teada alkoinfo.ee veebilehelt. Kampaaniat rahastatakse Euroopa Sotsiaalfondi vahenditest programmi «Kainem ja tervem Eesti» raames. 	Tervis	Kariina Laas	0	11
20. november 2019, 9:50	https://poliitika.postimees.ee/6830399/mart-helme-iltalehti-ajakirjanik-moistis-mind-valesti	Postimees	Mart Helme: Iltalehti ajakirjanik mõistis mind valesti	Mart Helme FOTO: Tairo Lutter Siseminister Mart Helme lükkas ümber väite, nagu ta oleks Soome meediale öelnud, et Eesti valitsus tegeleb NATO-le alternatiivi otsimisega, kuid toonitas, et Eesti peab suurendama iseseisvat kaitsevõimet. «Ma ei ole öelnud, nagu tegeleks meie valitsus koos naaberriikidega NATO-le alternatiivi otsimisega. Kui Iltalehti ajakirjanik minu sõnadest sedamoodi aru sai, siis mõistis ta mind valesti. NATO on ja jääb meie olulisimaks julgeolekugarantiiks,» selgitas ta. Küll aga rõhutas Helme, et tema sõnum on alati olnud, ja on seda ka ministrina, et iseseisev rahvas ja riik peavad suutma ennast kaitsta ka olukorras, kus rahvusvahelised julgeolekugarantiid mingil põhjusel ei toimi. «Eesti peab suurendama iseseisvat kaitsevõimet,» lisas ta. Helme lisas, et kui kahe suure NATO riigi juhid – USA president Donald Trump ja Prantsusmaa president Emmanuel Macron – on juhtinud tähelepanu alliansi kaitsevõime puudustele, on lubamatu teha nägu, et meid Eestis see kõik ei puuduta. «Tõsiasjade eiramine maksab riigikaitses valusalt kätte,» jätkas Helme. «Samuti ei nõustu ma nendega, kes väidavad, et tähelepanu juhtimine puudustele NATO kaitsevõimes vähendab alliansi heidutusvõimet. Alates 2016. aastast on mitu USA mõttekoda – viimati Jamestown Foundation käesoleva aasta oktoobris – juhtinud tähelepanu, et NATO juhtimisstruktuur ja jõud Poolas ja Baltikumis pole piisavad võimaliku agressiooni tõrjumiseks. Olukorda on vaja kiiresti parandada. Meie vaenlast heidutab ainult liikmesriikide tegelik kaitsevõime,» teatas Helme pressiteate vahendusel. Mart Helme ütles Soome ajalehele Iltalehti et NATO on kriisis ning et Eesti valitsus valmistab ette plaani B juhuks, kui allianss ei suuda oma ülesandeid täita. «Me ei tea, mida ameeriklased kavatsevad teha. Paljud meie ministrid on seal kohal käinud, aga kõik räägivad vaid Hiinast, Hiinast ja Hiinast. Harva räägitakse Venemaast,» rääkis siseminister teisipäeval Tallinnas käinud Soome poliitikaajakirjanikele. 	Poliitika	Anna Põld	47	386
20. november 2019, 9:49	https://majandus24.postimees.ee/6830402/keskkonnakaitsjad-nouavad-tippametniku-lahkumist	Postimees	Keskkonnakaitsjad nõuavad tippametniku lahkumist	Metsakaitsjad avaldasid juba kolm aastat tagasi keskkonnaministeeriumi ees meelt. FOTO: Liis Treimann Kaheksa keskkonnaühendust nõuavad looduskaitse ja metsanduse valdkonna tasakaalustatud juhtimist ning Marku Lampi taandumist keskkonnaministeeriumi asekantsleri ametist. Keskkonnaühendused nendivad kolmapäeval keskkonnaministrile ja keskkonnaministeeriumi kantslerile saadetud avalikus pöördumises, et asekantsler Marku Lamp on nende usalduse täielikult kaotanud. Ühendused soovivad Marku Lampi taandumist asekantsleri ametist ning looduskaitse ja metsanduse valdkonna seaduspärast ja tasakaalustatud juhtimist. «Kahetsusväärselt on looduskaitse ja metsanduse valdkonna eest vastutav asekantsler Marku Lamp viinud aastaid ellu loodusvaenulikku poliitikat, kasutades seejuures võtteid, mille õiguspärasus on kaheldav,» seisab kaheksa ühenduse pöördumises. Ühenduste jaoks sai viimaseks piiriks ning pöördumise ajendiks hiljutine Rail Balticu keskkonnamõjude leevendamise tõkestamine, kus asekantsler andis oma ametivolitusi ületades ning looduskaitseseaduses sätestatud protseduure eirates käsu kustutada keskkonnaregistrist kaitseala moodustamise ettepanek. Varasemast leiab aga mitmeid teisigi näiteid sellest, kuidas Lambi tegevuse ja otsuste tõttu on Eesti loodusväärtuste seisund üha halvenenud. Näiteks on hooga edasi raiutud vanu loodusmetsi, kuigi need moodustavad veel vaid kaks protsenti metsadest. Pöördumisele on alla kirjutanud Eestimaa Looduse Fond, Eesti Ornitoloogiaühing, Eesti Roheline Liikumine, Eesti Üliõpilaste Keskkonnakaitse Ühing «Sorex», Pärandkoosluste Kaitse Ühing, Tartu Üliõpilaste Looduskaitsering, Nõmme Tee Selts ja Läänerannik. 	Majandus	BNS	1	143
20. november 2019, 9:36	https://elu24.postimees.ee/6830338/nagu-seriaalist-halvale-teele-usas-suudistatakse-kaht-keemiaoppejoudu-metamfetamiini-tootmises	Postimees	Nagu seriaalist «Halvale teele»: USAs süüdistatakse kaht keemiaõppejõudu metamfetamiini tootmises	Keemiaõppejõud Bradley Rowland, keda süüdistatakse metamfetamiini tootmises FOTO: /AP/Scanpix USAs leidis aset juhtum, mis oleks nagu seriaalist «Halvale teele» (Breaking Bad), sest seal tabati Arkansas' osariigis asuva Hendersoni ülikooli kaks keemiaõppejõudu, kes tootsid metamfetamiini.   45-aastasele Terry Batemanile ja 40-aastasele Bradley Rowlandile esitati süüdistus metamfetamiini tootmises ja narkootilise aine tootmisvahendite kasutamises, teatab nytimes.com. Metamfetamiini tootmises süüdistatavad keemiaõppejõud Terry Bateman ja Bradley Rowland (vasakul) FOTO: HO/AFP/Scanpix Hendersoni ülikooli asepresident Tina Hall teatas, et Bateman ja Rowland on nende ülikooli keemiaprofessorid, kes on alates 11.novembrist sundpuhkusel. Lisaks tuli ülikoolil politsei nõudmisel sulgeda uurimise ajaks keemiakeskus, kuna see oli paik, kus õppejõud narkootilist ainet tootsid. Kriminalistid leidsid sealsest keemialaborist ohtlikke aineid, kaasa arvatud bensüülkloriidi. USA keskkonnakaitseagentuuri andmetel kasutatakse bensüülkloriidi teatud värvainete ja farmaatsiatoodete tootmiseks. Selle lühiajalisel sissehingamisel tekib naha-, silmade- ja ülemiste hingamisteede ärritus. «Bensüülkloriid on odav ja mitmeotstarbeline kemikaal, mida kasutatakse näiteks ka ravimite valmistamisel,» selgitas Texase Fort Worthi kristliku ülikooli keemiaprofessor Eric E. Simanek. Connecticuti Quinnipiaci ülikooli keemik Stephen Madison lisas, et bensüülkloriidi kasutatakse samuti metamfetamiini valmistamisel. Hendersoni ülikooli teatel avavad nad politsei loal oma keemiakeskuse taas 29. novembril. Kinnitamata andmetel jõuti kahe õppejõu ebaseadusliku tegevuse jälile keemiakeskusest pärit kummalise lõhna tõttu. Politsei esindaja teatel peavad Bateman ja Rowland astuma järgmisel kuul kohtu ette. USA meedias räägiti kahe õppejõu metamfetamiini tootmise kohta, et see oli nagu seriaalist «Halvale teele», kus keemiaõpetaja Walter White, keda kehastas Bryan Cranston, hakkas koos oma endise õpilase Jesse Pinkmaniga (Aaron Paul) metameftamiini tootma. Bryan Cranson Walter White 'ina seriaalis «Halvale teele». FOTO: Rights Managed/SONY PICTURES TELEVISION/Ronald/Scanpix Sarjategelane White valis kuritegeliku tee pärast seda, kui tal oli diagnoositud kaugele arenenud kopsuvähk ja ta tahtis enne surma perekonda rahaliselt kindlustada. Seriaali «Halvale teele» tehti aastatel 2008–2013. Metamfetamiin (ka N-metüülamfetamiin, pervitiin) on amfetamiini teisend, mille mõju on kiirem ja tugevam kui amfetamiinil. See on ohtlik uimasti, mis tekitab tugeva sõltuvuse. Metamfetamiin on valge, enamasti sinaka varjundiga pulber. Võib olla ka kristalli, jämeda soola või purustatud klaasi sarnane. Metamfetamiin. Pilt on illustreeriv. FOTO: Juergen Blume/imago/epd/Scanpix   	Elu24	Inna-Katrin Hein	0	0
20. november 2019, 9:34	https://raamatud.postimees.ee/6817875/galerii-ja-video-kertu-jukkum-esitles-oma-poorasest-ladina-ameerika-reisist-kirjutatud-raamatut	Postimees	Galerii ja video: Kertu Jukkum esitles oma pöörasest Ladina-Ameerika reisist kirjutatud raamatut	Reisisell Kertu Jukkumi raamatu «Unistuste seiklus Ladina-Ameerikas» esitlus toimus Solarise Apollos. Autori vestluspartner oli saatejuht Jüri Butšakov. Postimees tegi esitluselt otseülekande, mis on nüüd järelvaadatav. Kertu Jukkum «Unistuste seiklus Ladina-Ameerikas». FOTO: Postimees Kirjastus «2018. aasta sügisel teen otsuse: enam ma ei looda, et tänasest saab mu elu parim päev, vaid haaran ohjad enda kätte. Jätan kõik, et minna unistuste reisile Ladina-Ameerikat avastama. Pakin väikese seljakoti ja lendan ookeani taha, kus mind ootab neli kuud ja üheksa riiki täis pööraseid seiklusi, ootamatuid kohtumisi ning magusaid õppetunde,» kirjutab Kertu Jukkum raamatu tutvustuseks. «Pole ime, et glamuurse elu järele kodumaal ei teki mingit igatsust! Reisi sisse mahub ränkraske teekond läänepoolkera kõrgeima mäe Aconcagua tippu, kohtumine sügaval Amazonase džunglis elava hõimuga ja isegi lummava Antarktika külastamine. Ladina-Ameerikas kogetu teeb mu tänulikuks kõige eest, mis mul on, ning õpetab elu veelgi kirglikumalt usaldama ja armastama.» 	Raamatuportaal	Apollo Raamatuportaal	0	4
20. november 2019, 9:30	https://sport.postimees.ee/6830360/lebron-james-joudis-tahiseni-mida-pole-nbas-kunagi-nahtud	Postimees	LeBron James jõudis tähiseni, mida pole NBAs kunagi nähtud	LeBron James palliga FOTO: Jayne Kamin-Oncea/USA Today Sports Los Angeles Lakersi tähtmängija LeBron James sai korvpalliliigas NBA kirja järjekordse kolmikduubli, kuid tänane oli erilisem kui mõned eelnevad. Nimelt tänases 112:107 võidumängus Oklahoma City Thunderi vastu näidatud 25 punkti, 11 lauapalli ja 10 korvisöötu oli Jamesi esimene kolmikduubel OKC vastu. Seega tänasest alates sai Jamesist ainus NBA pallur, kes on teinud vähemalt ühe kolmikduubli iga NBA meeskonna vastu. Väga lähedal on sellele saavutusele ka Russell Westbrook, kes enne tänavust hooaega kogu oma karjääri Thunderis oli veetnud, kuid sel suvel vahetustehinguga Houston Rocketsisse saadeti. Westbrook pole ainult oma endise koduklubi vastu kolmikduublit kirja saanud. Kokku on James teinud 109 kolmikduublit, millest 86 tulnud põhihooajal ja 23 play-off'ides. Kõigi aegade edetabelit juhib Oscar Robertson 181 kolmikduubliga. 	Sport	Postimees Sport	0	36
20. november 2019, 9:06	https://elmar.postimees.ee/6829816/ene-ergma-jouluootus-on-topelt-ootus-sest-siis-me-hakkame-pimedast-ajast-taas-valge-poole-liikuma	Postimees	Ene Ergma: jõuluootus on topelt ootus, sest siis me hakkame pimedast ajast taas valge poole liikuma	Henri Laumets ja Ene Ergma FOTO: Raadio Elmar Raadio Elmar saates «Sinu TOP3» käis külas astrofüüsik, poliitik ja Eesti Teaduste Akadeemia liige Ene Ergma. Külaline rääkis ilmast, raamatutest, Tartust ja muusikast. Saatejuht oli Henri Laumets. Ene Ergma rääkis raadio Elmar saates, et kuigi talle külma perioodiga kaasas käiv pime aeg eriti meeltmööda pole, ootab ta lund siiski pikisilmi. «Faktiliselt meeldivad mulle kõik aastaajad, kuid kõige enam meeldib mulle varajane sügis. See on imeilus aeg, kui loodus hakkab oma värvi muutma. Mulle meeldib ka kevad, kuid see aastaaeg meeldib vist kõigile. Lumine talv on kaunis. Omal ajal ma suusatasin väga palju, koolis osalesin isegi igasugustel suusavõistlustel. Viljandi lossimäed mäletavad minu külgi väga hästi, neid nõlvasid olen ma suudelnud palju, viiendas klassis käisin külilili maha vähemalt viis korda, enne kui püsti jäin. See oli fantastiline aeg,» rääkis Ergma Eestimaa ilmast ja aastaaegadest. Ene Ergma on oma kodukohaks valinud Tartu linna. «Mulle meeldib Tartu linna suurus, see on mõnus. Peale kooliaega elasin palju suurlinnades. Need olid samuti väga põnevad ajad. Moskvas elasin ligikaudu kakskümmend viis aastat. Teatud momendil aga tundsin, et ma ei taha enam oma aega raisata sõitmiste peale. Mõned linnad on liiga suured, kuid mulle meeldib palju jalgsi käia. Euroopa Liidu mõistes olen ma vaene inimene, sest mul pole oma autot,» rääkis ta. «Omal ajal, kui ma olin kõrge boss, oli vaba aega väga vähe. Kuid mul oli aega igasuguseid raamatuid kokku osta, nüüd on need kõik lugemiseks järjekorda pandud. Väga huvitav raamat on näiteks autor Henry Kissingeri «Diplomaatia». On tõsisemaid ja vähem tõsisemaid teoseid, kuid kõiki raamatuid loen väga suure huviga. Raadiokuulajatele soovitan aga raamatuid, mis on kohati kriminaalsed, samas on seal palju ka tõsiseid momente, need on Dan Browni teosed. Raamatus «Inferno» tõstatas ta üles inimkonnale tõsise küsimuse, ehk me oleme ära unustanud, et see vaene planeet Maa ei pea vastu, siin on elamiseks vaja rohkem tasakaalu ja harmooniat, ka looduse vahel,» rääkis Ergma. Saatekülaline rääkis ka muusikat. «Meeleldi kuulan Raimond Valgret. Näiteks lugu «Pärnu ballaad». Teise lemmikuna tooksin välja Jaak Joala ja tema laulu «Suveöö», kui olin noor, siis oli see lugu kõikide lemmik. Mulle meeldis Joala hääl, see oli fantastiline, sa kuulasid ja ta paitas. Kolmanda valikuna toon välja loo Eurovisioonilt, kuigi ausalt öeldes ei ole ma sugugi selle konkursi fänn. See ei ole enam laulufestival, vaid pigem mingi kommertslik jama. Samas tunnistan, et mulle väga meeldis Ivo Linna ja Maarja-Liis Ilusa esituses «Kaelakee hääl»,» lisas ta. Saatejuht Laumets palus Ergmal ennustada, millal Eestis lumi maha tuleb. «Teate, mina ei tegele ilma ennustamisega. Astronoomid on targemad. Ilm on kõikidele inimestele väga lähedane ja puudutab meid kõiki. Kuid astronoomide neutrontähed on palju kaugemal. Kui ma midagi seal ka mööda panen, siis keegi ei pane mulle pahaks ja ma kindlasti panen mööda. Kuid loomulikult ma tahan, et tuleksid valged jõulud. Talv peab olema talv. Jõuluootus on veel topelt ootus, siis me hakkame tumedast ajast tagasi valge suunas liikuma,» sõnas Ergma. Kuula täispikka saadet SIIN: 	Elmar.ee	Raadio Elmar	0	0
20. november 2019, 9:06	https://www.postimees.ee/6830370/kaljulaid-nato-on-selgelt-tegus	Postimees	Kaljulaid: NATO on selgelt tegus	Kersti Kaljulaid. FOTO: Patrick Gely/SIPA/Patrick Gely/SIPA President Kersti Kaljulaid märkis teisipäeval Reutersile antud intervjuus, et NATO on selgelt tegus ning Eesti tunneb end alliansis turvaliselt. Kuigi Prantsusmaa presidendi Emmanuel Macroni sõnul on NATO ajusurmas, siis Kaljulaid on vastupidisel seisukohal. «Tõele näkku vaadates – NATO-l on 100 protsenti edukas minevik. Ühtki NATO liitlast ei ole mitte kunagi rünnatud. Nii et me usaldame NATOt, jah,» kinnitas Kaljulaid Reutersile oma teisipäevasel visiidil Brüsselisse. Reuters viitab oma artiklis ka siseminister Mart Helme teisipäeval öeldule, et Eesti valmistab koos Läti ja Leeduga ette plaani B, kuna ei saa NATO peale kindel olla, kuna viimane on kriisis. Pärast Helme väiteid intervjuus Soome ajalehele Iltalehti, kinnitasid peaminister Jüri Ratas ja kaitseminister Jüri Luik, et mingit plaani B ei ole ning Eesti on NATOs kindel. 	Postimees	PM/Reuters	14	69
20. november 2019, 9:03	https://sport.postimees.ee/6830367/ulikiire-asendus-jose-mourinho-on-tottenhami-jargmine-peatreener	Postimees	Ülikiire asendus: Jose Mourinho on Tottenhami järgmine peatreener	Mauricio Pochettino (vasakul) ja Jose Mourinho. FOTO: Martin Rickett/PA Wire/PA Images Alles teisipäeval Mauricio Pochettino vallandanud Tottenham Hotspur leidis argentiinlasele kiiresti asendaja, kelleks on lühikest aega jalgpallist eemal olnud Jose Mourinho. Endine Madridi Reali, Milano Interi, Londoni Chelsea ja Manchester Unitedi peatreener Mourinho sõlmis Tottenhamiga lepingu, mis kestab kuni 2023. aasta suveni. «Ma olen rahul nii põhimeeskonnaga kui ka akadeemia tööga. Just selliste mängumeestega koostöö sütitab mind kõige enam,» rääkis Mourinho. Tottenhami juht Daniel Levy sõnas: «Jose näol on meie meeskonnas läbi ajaloo üks jalgpalli parimaid peatreenereid!» 56-aastase Mourinho viimane töökoht oli Manchester Unitedis, kust ta 2018. aasta detsembris kehvade tulemuste tõttu vallandati. Portugallane on oma peatreenerikarjääri jooksul võitnud meistritiitli nii Portugalis, Inglismaal, Itaalias kui ka Hispaanias. Lisaks kuulub tema auhinnakappi ka kaks Meistrite liiga võitu ning Euroopa liiga trofee. 	Sport	Postimees Sport	0	7
20. november 2019, 8:47	https://tartu.postimees.ee/6830359/tartu-tanavatantsija-paases-leedu-voistlusel-poolfinaali	Postimees	Tartu tänavatantsija pääses Leedu võistlusel poolfinaali	Kreete Uustalu (paremal) pääses Leedus toimunud tänavatantsuvõistlusel poolfinaali. FOTO: Kreete Uustalu Tartu tänavatantsija Kreete Uustalu (JJ-Street Tantsukool) pääses Leedus toimunud tantsuvõistlusel «House is Funky» ligi 100 osaleja hulgast poolfinaali. Vilniuses toimunud tänavatantsuvõistlusel panid osalejad ennast proovile freestyle'i voorudes ehk battletes, kus tasavägiseid lahinguid pidas tantsijaid üle maailma. Tartu tantsija Kreete Uustalu osales hip-hop ja house'i stiilides, viimases pääses poolfinaali ehk nelja parima hulka. «Reisisin Leetu 12,5 tundi ja keha oli juba veidi väsinud võistluse ajaks, mille taha jäi sel korral ilmselt finaalipääse. Olen järgmisel korral targem,» ütles Uustalu, kelle sõnul oli tase varasematest võistlustest tunduvalt kõrgem. «Minu jaoks on igasugune välisvõistlustel osavõtt, olgu selleks siis võit või kaotus, oluline. See annab võimaluse näha teiste taset ning oma treeningus harjutatud oskused proovile panna,» rääkis Uustalu. Ta kinnitas, et asub saalis valmistuma peatselt juba järgmiseks võistluseks. Uustalu, kes viib igapäevaselt ka ise treeninguid läbi, soovib võistlemisega näidata noortele head eeskuju. «Üheaegselt valmistan ette nii noort pealekasvu kui käin ka ise võistlemas,» sõnas ta. 	Tartu Postimees	Lenel Karu	0	215
20. november 2019, 8:38	https://maailm.postimees.ee/6830355/peking-hoiatas-usa-d-hongkongi-oiguste-seaduse-vastuvotmise-eest	Postimees	Peking hoiatas USA-d Hongkongi õiguste seaduse vastuvõtmise eest	Hongkongi meeleavaldus. FOTO: TYRONE SIU/REUTERS Hiina välisministeerium kutsus kolmapäeval välja USA ajutise asjuri seoses Hongkongi õiguste seaduse eelnõu vastuvõtmisega senatis. Ministeerium hoiatas, et seaduse jõustumise korral rakendab Hiina USA suhtes jõulisi vastumeetmeid. Hiina asevälisminister Ma Zhaoxu kutsus välja USA ajutise asjuri William Kleini, et edastada talle «jõuline protest», ütles ministeerium avalduses. «Me kutsume USA-d otsekohe rakendama tõhusaid meetmeid, et hoida ära selle eelnõu saamine seaduseks,» ja lõpetama Hiina siseasjadesse sekkumine, öeldi avalduses. «Vastasel juhul rakendab Hiina jõulisi meetmeid, et sellele resoluutselt vastu seista, ning USA-l tuleb kanda kõik tagajärjed,» lisati avalduses. USA senat võttis teisipäeval ühehäälselt vastu eelnõu, millega toetatakse inimõigusi ja demokraatiat Hongkongis, edastasid uudisteagentuurid. Ühtlasi ähvardatakse Hongkongilt ära võtta selle USA suhtes majanduslik eristaatus. Seadusandjad kiitsid lisaks heaks meetmed, millega keelatakse pisargaasi, kummikuulide ja muulaadse sellealase julgeolekujõudude poolt kasutatava varustuse müük Hongkongi võimudele. Eelnõu vajab veel president Donald Trumpi allkirja. 	Maailm	BNS	0	0
20. november 2019, 8:32	https://sport.postimees.ee/6830343/endine-venemaa-jalgpallikoondise-keskkaitsja-naeruvaaristas-san-marino-taset	Postimees	Endine Venemaa jalgpallikoondise keskkaitsja naeruvääristas San Marino taset	Venemaa - San Marino FOTO: Jennifer Lorenzini/Reuters 90ndate alguses Venemaa jalgpallikoondises keskkaitsja rolli kandnud Dmitri Galjamin ütles idanaabrite meedias, et San Marino mängib justkui Venemaa kolmanda liiga tasemel. Venemaa kohtus eile võõrsil San Marinoga ning võttis kindla 5:0 võidu. Olgugi, et Venemaa kasutas mitmeid vahetusmängijaid, siis põhituumiks jäi võrreldes Belgia kohtumisega samaks. «Võidus polnud kahtlustki, sest Venemaa oleks võinud kasutada ka B või C koondist ning me oleksime võidukalt tagasi tulnud. San Marino tase on võrreldav Venemaa kolmanda liigaga ning meil leidub mängijaid küll, kes neid alistaks,» ütles Galjamin. San Marino jäi küll selles valiktsüklis võiduta, kuid varasemalt on punktid teenitud nii MM- kui ka EM-valiksarjast. Viimane nendest Eesti vastu mängitud väravateta viik 2016. aastal. 	Sport	Postimees Sport	0	0
20. november 2019, 8:30	https://tartu.postimees.ee/6830351/noormaadlejad-toid-tartusse-neli-esikohta	Postimees	Noormaadlejad tõid Tartusse neli esikohta	Tartu Kalev-Englase maadlejaid olid Lõuna-Eesti suurimal maadlusturniiril ühe klubi koosseisust kõige rohkem, 25 sportlast. FOTO: Kristjan Press Lõuna-Eesti suurim maadlusturniir möödunud nädalavahetusel tõi Jõgeval võistlustulle üle 300 osaleja, kelle hulgast tartlased saavutasid neli esikohta ning mitmeid poodiumikohti. Lisaks eestlastele võtsid osa Leedu ja Läti parimad noormaadlejad Tartu Kalev-Englase maadlejad olid sel korral esindatud suurima koosseisuga, 25 noorsportlasega, kellega saavutati meeskondlikus arvestuses teine koht. Esikohti tuli Tartusse kokku neli. Karlis Ander All (Kalev-Englas) võitis konkurendid -42 kg kaalukategoorias, ühtlasi tunnistati ta turniiri parimaks. Max Hristjuk (Kalev-Englas) saavutas esikoha -52 kg kaalukategoorias, Artur Jeremejev (Kalev-Englas) -62 kg kaalukategoorias ja Kathy Carmela Klassen -50 kg (Emü Sk) kaalukategoorias. Lisaks esikohtadele tõid hõbemedalid Tartusse veel noorsportlased Tristan Press (-21 kg), Revon Karv (-23 kg), Meelis Jõesaar (-52 kg), Anna-Liisa Tamson (-55 kg) ning Art Loid (-63 kg). Pronksmedali võitjad olid Sebastian Vask (-25 kg), Artemi Jeremejev (-27 kg), Markus Põldoja (+55kg), Jarek Borgman (-75 kg) ja Mihkel Mattias Jackoby. 	Tartu Postimees	Lenel Karu	0	178
20. november 2019, 8:12	https://lemmik.postimees.ee/6829663/imearmsad-kaadrid-pisike-punane-panda-oppis-kukerpalli-tegema	Postimees	Imearmsad kaadrid: pisike punane panda õppis kukerpalli tegema	Punane pandapoeg Keti FOTO: Kuvatõmmis videost Detroiti loomaaia talitajatel on aastate jooksul olnud hulganisti erisuguseid hoolealuseid, kuid punane panda Keti on neist tõenäoliselt kõige armsam. 6. juulil ilmale tulnud Keti sündis terve, tugeva ja pontsakana, kuid kuna ema Ashi jaoks oli tegu esimese järeltulijaga, ei saanud ta Keti eest hoolitsemisega korralikult hakkama. Talitajad olid selliseks võimaluseks aga valmistunud ning võtsid Keti kasvatamise oma kanda. Hiljuti jagas loomaaed imearmast videot Ketist, kes on praeguseks korralikult kasvanud ning püüdlikult esimesi samme teeb. Kõndimistrenni ajal ei pidanud Keti paljuks näidata, et peagi on tal ka kukerpallitamine selge. Vaata nunnusid kaadreid! 	Lemmik	Kelli Põlendik	0	11
20. november 2019, 8:05	https://sport.postimees.ee/6830330/himki-sai-madridis-hirmsa-koslepi-milano-lopetas-maccabi-imelise-seeria	Postimees	Himki sai Madridis hirmsa koslepi, Milano lõpetas Maccabi imelise seeria	Luis Scola ja Amadeo Della Valle FOTO: Simone Lucarelli/IPA/SIPA/Simone Lucarelli/IPA/SIPA Eilne korvpalli Euroliiga mängudevoor pakkus mitmeid põnevaid vastasseise. Moskva oblasti Himki sõitis külla Madridi Realile ja võttis vastu 104:76 kaotuse. Milano Armani pani punkti Tel Avivi Maccabi 12-mängulisele võiduseeriale. Euroliiga üheksanda vooru keskses lahingus läksid vastamisi koduväljakul pallinud Madridi Real ja Moskva oblasti Himki ning avaveerandi võrdse mängu järel ei osanud keegi ettenäha edasist mängukäiku (Esimene veerand Reali kasuks 31:25.). Real võitis järgnevad kaks veerandit vastavalt 34:17 ja 27:14 ning suurendas vahe korra ka 37-punktiliseks. Seejärel said mänguaega tavaliselt pingimehe rolliga leppinud mängumehed ning Himki suutis vahet veidi vähendada. Reali parim oli Anthony Randolph 19 punktiga. Himki edukaimana viskas Chris Kramer 14 silma. Milano meeskond suutis koduväljakul haaravas vastasseisus seljatada Tel Avivi Maccabi meeskonna 92:88. Selle võiduga lõpetas Itaalia meeskond Maccabi 12-mängulise võiduseeria kõikides sarjades, Euroliigas oldi võidutsenud kuues kohtumises järjest. Mängusangariks kerkis Luis Scola, kes viskasid Milano kasuks 20 silma. Maccabit ei päästnud ka Scottie Wilbekini 25 punkti. 	Sport	Postimees Sport	0	0
20. november 2019, 8:05	https://tartu.postimees.ee/6830139/ukssarviku-rezissoor-ei-lase-kellegi-halbadel-sonadel-oma-unistusi-rikkuda	Postimees	«Ükssarviku» režissöör ei lase kellegi halbadel sõnadel oma unistusi rikkuda	Tehnoloogiettvõtja Rain Rannule oli «Ükssarvik» teine film, mille režissöör ta on, ning ta on lubanud filme teha ka edaspidi. FOTO: Laila Kaasik Kui mõnes teatmeteoses räägitaks Eesti edukatest iduettevõtjatest, poleks kahtlust, et seda artiklit sobiks ilmestama Rain Rannu nägu. Ta on Tartus asutatud mitmemiljonilise aastakäibega mobiilimaksete rakenduse Fortumo üks loojaid. Eesti idufirmadest on Rannu investeerinud näiteks Bolti ja Pipedrive’i. Olgugi et tema taust on ettevõtlus ja tehnoloogia – või siis just tänu sellele –, on ta ka filmide tootmise firma Tallifornia asutaja ja kahe filmi režissöör. Viimane film, «Ükssarvik, oli kohalikes kinodes väga menukas. See toodi publiku raugematu huvi tõttu lisaseanssideks kinodesse suisa tagasi. Film räägib maailmast, mida Rannu hästi tunneb: Eesti idufirmade üleilmsest läbilöögist ning sellest, mis jääb särava fassaadi taha, kui läheb nii, et andekad, aga heas mõttes ka hullumeelsed inimesed hüppavad sisse idufirmade jäneseurgu, milles keerlev karussell võib ajada oksele või lennutada uuele orbiidile. Selles maailmas on kõige tähtsam olla ise veendunud, et kellelgi on vaja sellist asja, mida neil kunagi varem pole vaja läinud. Enamgi veel – et sellest tootest võib sündida vähemalt miljard dollarit väärt ettevõte, start-up-maailma keeli ükssarvik. Rain Rannu, «Ükssarvik» on teil «Ameerika suve» järel juba teine film. Kui kaua selle filmi stsenaarium teil kuklas tiksus? Tegime «Ükssarvikut» kolm aastat. Esimesel aastal kogusime iduettevõtjate lugusid ja kirjutasime stsenaariumi. Eelmisel aastal filmisime, Eestis ja San Franciscos, ning sel aastal monteerisime. Olete edukas ettevõtja, raha pärast polnud teil vaja filmi teha. Kust see põlemine tuli? Ega elus polegi vajadust midagi teha. Peab olema mingi sütik ja filmivärk lihtsalt hakkas mind huvitama. Tahtsin filmimaailmale läheneda startup’ilikul moel ning see tähendab, et tuleb peale hakata ja teha, seejärel vaadata, mis sellest sai, vigadest õppida ja teha uuesti. Ja seda mitu korda. Meie filmid on praegu tehniliselt väga head. Ent õpime järjest kõnelema lugusid, mis kõnetaksid ka suurt välismaist publikut. Kas selle filmi jaoks tuli, nagu idufirmade puhul, investorite käest ka raha lunimas käia? Suures osas rahastasime filmi ise, natuke andsid ka filmiinstituut ja kultuurkapital. Aga kõiki kaastöötajaid ja näitlejaid tuli küll samamoodi veenda ja uskuma panna, nagu idufirmade puhul investoreid. Minu lähenemine oli ettevõtjalik, lõppkokkuvõttes on mulle olulised kliendid ehk siinkohal vaatajad. Ja see tähendas, et filmi tuli teha nii suurelt, kui palju sellel lõpuks vaatajaid oleks. Idufirmade ja filmi erinevus on see, et film peab mingil hetkel lõplikult valmis saama, aga idufirma puhul võib mitu aastat suunda muuta. Start-up ongi uue ärimudeli otsimine ja seda ei saagi sageli teha väga lühikese ajaga, sest eneseleidmise ja sealt kasvu aeg võib olla pikk. Idufirmade puhul tuleb investoritele ja klientidele oma idee potentsiaali pähe istutamiseks maalida pilt ideaalist, kuhu toode võiks jõuda. Mis oli selle filmi puhul ideaal, millest rääkida? Et idufirmandus on oluline lõik meie kultuuriajaloost ja et seda tuleb talletada? Just nimelt! Filme peabki toetama, need ei saagi alati rahaliselt ära tasuda, aga need jätavad jälje kultuuri. See on jääv väärtus. Isegi kui mingit filmi ei vaadata palju, on see ikkagi eraldiseisev väärtus, sest jätab midagi järele. Kas te ise loodate filmidega kasumit teenida? Üritame Tallifornia produktsioonifirmas leida mudeli, mis võimaldab filme teha jätkusuutlikult. Usume, et filme saab teha igal moel, aga see tähendab, et peab leiduma ka vaatajaid. Eesti idufirmade seas poleks ühtki ükssarvikut, kui need ettevõtted oleks keskendunud ainult Eestile. Läks omajagu aega, enne kui meie idufirmad õppisid Eestist välja murdma. Veel 15–20 aastat tagasi oli Eesti allhankeriik, pea kõik, mis infotehnoloogias tehti, oli Ericssoni allhange. Siis aga tuli järsku Skype ja saime aru, et meil ongi võimalik Eestist välja minna, ja sajad ongi seda teinud. Filmidega oleme praegu allhankefaasis. Viimastel aastatel on räägitud uuest Eesti filmi kuldajast. Meie filmid on praegu tehniliselt väga head. Ent õpime järjest kõnelema lugusid, mis kõnetaksid ka suurt välismaist publikut. See ei tähenda, et ei jääks filme, mis olekski mõeldud ainult eestlastele. Muidugi jääb, ning on ka väga oluline, et jääks. Ent selle kõrval tuleb üha rohkem filme, mis kõnetavad laiemat rahvusvahelist publikut samuti. Filme peabki toetama, need ei saagi alati rahaliselt ära tasuda, aga need jätavad jälje kultuuri, ütles edukas tehnoloogiaettevõtja ja režissöör Rain Rannu. Kas te ise monteerite ka filmi? Kõik filmi tegemise etapid on ägedad. Filme tehakse neli korda. Esmalt oma peas ja siis mõtted kirja pannes. Teist korda päriselt filmides. Kolmas etapp, montaaž, pakub mulle väga palju avastamist. Ja neljas kord filmi teha on see, kui teos põrkub publikult tagasi ja tuleb tagasiside. Idufirmade puhul on see loogika, et kui toode saab esimest korda valmis, tuleb lasta seda mingil osal inimestest katsetada, koguda tagasisidet ja teha asi paremaks. Me tegime filmi puhul sama, kõikides etappides. Saatsin käsikirja paljudele lugemiseks ja tagasiside põhjal parendasime, uuendasime seda. Montaaži puhul niisamuti. Näitasime valmis lõigatud asju mõnele inimesele ja tegime tagasiside põhjal parandusi. Saime aru, mis töötab, mis mitte. Kui te poleks hakanud tehnoloogiaettevõtteid tegema, kas siis oleksite režissöör? Ei oska öelda. Kõik on kulgenud loomulikult. See, et olen edukaid tehnoloogiaid loonud ning neid välismaale viinud, andis mulle enesekindlust, et tegelikult saab, on võimalik küll. Kui mul poleks start-up-tausta, teeksin filme ilmselt teistmoodi, traditsioonilisemalt. Kõik on põhjusega ja mulle meeldib see, kuidas ma olen siia jõudnud. Kriitikud on «Ükssarvikut» seni kõvasti kiitnud. Tõsi, kõik arvustused on olnud kiitvad, aga ma ei tee filme kriitikutele. Pärast esimese filmi tegemist teadsin, et teen veel filme. Siis oli kriitikuid, kes ütlesid, et Rannu võiks oma raha anda hoopis päris filmitegijatele. Ja selle filmi puhul on nende samade kriitikute tagasiside olnud hoopis kiitev. Idufirma ehitamise ja kriitikute kohta kehtib sama reegel: ei tohi mitte kellegi halbadel sõnadel lubada oma unistusi rikkuda. KOMMENTAARID Mart Noorkõiv, filmikriitik, endine idufirma klienditugi Olles ise töötanud start-up-maailmas, tõi «Ükssarvik» meelde hulga absurdsust ja ka traagikat, mida see maailm endas võib kätkeda. Hoolimata huumori selgest esiletõstmisest puudutas Rannu liigutavalt ka inimlikke katsumusi, mida star-tup-mullis elamine põhjustab. Jürgen Jürgenson, Thorgate Digitalise äriarendusjuht ja idufirmade mentor «Ükssarvik» on pigem hea õppefilm, aga igat tegevust ei saa võtta tõetruult. Kes start-up-maailmas sees pole olnud, sel võib olla keeruline samastuda või aru saada sellest terminoloogilisest keelest (pivot, scale, IPO jne). Kes sees on olnud, kogeb äratundmishetki. Mitmed olukorrad on küll üle võlli keeratud, aga eks tihti vaatavad uued founder’id asju läbi roosade prillide. 	Tartu Postimees	Aet Rebane	0	24
20. november 2019, 8:04	https://maaelu.postimees.ee/6830329/jahirahu-kuulutatakse-sel-aastal-valja-vihulas	Postimees	Jahirahu kuulutatakse sel aastal välja Vihulas	Eesti Jahimeeste Selts on oma liikmetele sõnastanud, et jahirahu aeg on väga sobiv aeg, et minna pere ja lähedastega Eestimaa looduse ilu nautima. Võib-olla õnnestub teha mõni ilus pilt metsaelust. FOTO: BROTEA ALIN/PantherMedia / BROTEA ALIN Eesti jahimeeste jahirahu kuulutatakse sel aastal välja 19. detsembril Vihula mõisas. Jahirahu kuulutatakse pidulikult välja Lääne-Virumaal Vihula mõisas kell 18, pärast seda peavad jahimehed pidu. Jahirahu väljakuulutamise tava sai Eestis Soome eeskujul alguse 1993. aastal. Sel ajal jahimehed loomi ei lase, vaid käivad peredega metsas ja viivad ühiselt sealsetele asukatele süüa. 	Maa Elu	maaelu.postimees.ee	0	1
20. november 2019, 8:04	https://elu24.postimees.ee/6830308/internetis-levib-vandenouteooria-et-greta-thunberg-on-ajarandur	Postimees	Internetis levib vandenõuteooria, et Greta Thunberg on ajarändur	Greta Thunberg 12. novembril USAs Virginias Hamptonis katamaraani La Vagabonde pardal FOTO: NICHOLAS KAMM/AFP/Scanpix Rootsi noore kliimaaktivisti Greta Thunbergi kohta levib internetis vandenõuteooria, et ta on ajarändur, kes saabus minevikust inimkonda päästma. See teooria sai alguse 120 aasta vanusest fotost, millel olev tüdruk sarnaneb nii oma välimuselt kui näoilmelt 16-aastase Thunbergiga, teatab nypost.com. So, ‘Greta Thunberg’ is in a photo from 120 years ago, and it’s my new favourite conspiracy. Greta’s a time traveller, from the future, and she’s here to save us. pic.twitter.com/5ObTjPFXvk Tegemist on fotoga, mis on Washingtoni ülikooli arhiivis. Ajaloolaste andmetel on see mustvalge foto tehtud 1899. aastal Kanadas Yukonis kullakaevanduse asulas. Pildil on lisaks tüdrukule ka kaks poissi. Twitteris levivate teooriate kohaselt läks ajarändurist Thunberg esmalt 19. sajandisse, et uurida, kas ta saab seal kliimamuutusega tegelda. Kuna see ei õnnestunud, siis tuli 21. sajandisse, kus tal avanesid paremad võimalused. «Ma ei poolda vandenõuteooriaid, kuid mis puudutab Greta Thunbergi, siis tema on kindlasti ajarändur,» teatas üks Twitteri kasutaja. Twitteris levib noore rootslanna kohta veel üks teooria, et ta on kloonitud. On ka neid, kelle arvates ei ole Washingtoni ülikooli vanal fotol Kanada tüdruk, vaid Thunberg, kelle fotot on töödeldud. Greta Thunberg on praegu seilamas austraallaste 15-meetrisel katamaraanil La Vagabonde USAst Euroopasse. Ta osaleb detsembris Hispaanias Madridis toimuval ÜRO kliimakonverentsil. Greta Thunberg katamaraani La Vagabonde pardal 13. novembril USAs Virginias Hamptonis FOTO: Rob Ostermaier/AP/Scanpix Thunbergi tähelend algas 2018, kui ta hakkas Stockholmis Rootsi parlamendi juures korraldama kliimastreike, mis on nüüdseks levinud üle maailma ning toonud talle sadu tuhandeid toetajaid. 	Elu24	Inna-Katrin Hein	6	440
20. november 2019, 8:03	https://www.postimees.ee/6830334/kaheksa-keskkonnauhendust-nouavad-asekantsler-marku-lambi-taandumist	Postimees	Kaheksa keskkonnaühendust nõuavad asekantsler Marku Lambi taandumist	Marku Lamp FOTO: Keskkonnaministeerium Kaheksa keskkonnaühendust nõuavad looduskaitse ja metsanduse valdkonna tasakaalustatud juhtimist ning Marku Lambi taandumist keskkonnaministeeriumi asekantsleri ametist. Keskkonnaühendused nendivad kolmapäeval keskkonnaministrile ja keskkonnaministeeriumi kantslerile saadetud avalikus pöördumises, et asekantsler Marku Lamp on nende usalduse täielikult kaotanud. Ühendused soovivad Marku Lambi taandumist asekantsleri ametist ning looduskaitse ja metsanduse valdkonna seaduspärast ja tasakaalustatud juhtimist. «Kahetsusväärselt on looduskaitse ja metsanduse valdkonna eest vastutav asekantsler Marku Lamp viinud aastaid ellu loodusvaenulikku poliitikat, kasutades seejuures võtteid, mille õiguspärasus on kaheldav,» seisab kaheksa ühenduse pöördumises. Ühenduste jaoks sai viimaseks piiriks ning pöördumise ajendiks hiljutine Rail Balticu keskkonnamõjude leevendamise tõkestamine, kus asekantsler andis oma ametivolitusi ületades ning looduskaitseseaduses sätestatud protseduure eirates käsu kustutada keskkonnaregistrist kaitseala moodustamise ettepanek. Varasemast leiab aga mitmeid teisigi näiteid sellest, kuidas Lambi tegevuse ja otsuste tõttu on Eesti loodusväärtuste seisund üha halvenenud. Näiteks on hooga edasi raiutud vanu loodusmetsi, kuigi need moodustavad veel vaid kaks protsenti metsadest. Pöördumisele on alla kirjutanud Eestimaa Looduse Fond, Eesti Ornitoloogiaühing, Eesti Roheline Liikumine, Eesti Üliõpilaste Keskkonnakaitse Ühing «Sorex», Pärandkoosluste Kaitse Ühing, Tartu Üliõpilaste Looduskaitsering, Nõmme Tee Selts ja Läänerannik. 	Postimees	BNS	0	113
20. november 2019, 7:44	https://maailm.postimees.ee/6830321/paavst-franciscus-saabus-visiidile-taisse	Postimees	Paavst Franciscus saabus visiidile Taisse	Paavst Franciscus, Eesti e-resident. FOTO: Sander Ilvest Paavst Franciscus saabus kolmapäeval visiidile Taisse, tema lennuk maandus Bangkoki Don Mueangi rahvusvahelisel lennuväljal keskpäeva paiku. Franciscus viibib Tais kolm päeva ja suundub siis edasi Jaapanisse. Franciscus kohtub Tais budistide kõrgeima juhi, Tai võimude ja kõigi Aasia katolike piiskoppidega. See avab talle võimaluse käsitleda mitmeid suuri väljakutseid, millega katoliku kirik selles regioonis silmitsi seisab. Katoliiklased moodustavad vaid 0,58 protsenti Tai 69 miljonist elanikust. Viimati külastas Taid paavst Johannes Paulus II 35 aastat tagasi. 	Maailm	BNS	0	0
20. november 2019, 7:37	https://maaelu.postimees.ee/6830315/metsanduse-toetusruhm-looduskaitseseadus-vajab-muutmist	Postimees	Metsanduse toetusrühm: looduskaitseseadus vajab muutmist	Paegustes seadustes puuduvad konkreetsed piirid loodusobjekti kaitse alla võtmise menetluse kestusele: loodusobjekti kaitse alla võtmine võib venida aastaid ning metsaomanike majandustegevus on põhjendamatult piiratud. FOTO: Henn Soodla Riigikogu metsanduse toetusrühm kohtus teisipäeval keskkonnaministeeriumi, keskkonnaameti ja Eesti Erametsaliidu esindajatega, et arutada metsaomanike paremat kaasamist looduskaitseliste küsimuste lahendamisel. „Looduskaitse peab olema sama efektiivne nagu iga teine eluvaldkond. Ainult nii suudame me tagada kliima muutuste vastu seatud eesmärkide täitmise koos loodusväärtuste säilimisega,“ ütles metsanduse toetusgrupi esimees Heiki Hepner. „Mitmed seni lahendamata küsimused panevad metsaomanikud põhjendamatult keerulisse olukorda ning paremini saaks kasutada ka digiühiskonna vahendeid.“ Hepneri sõnul puuduvad praegustes seadustes konkreetsed piirid loodusobjekti kaitse alla võtmise menetluse kestusele. Samuti on ebapiisav metsaomaniku informeerimine tema kinnistul leitud kaitset vajavast liigist ja kaitstava ala piire füüsiliselt kätte ei näidata. „See on tekitanud situatsiooni, kus loodusobjekti kaitse alla võtmine võib venida aastaid, metsaomanike majandustegevus on põhjendamatult piiratud, lahendamata on majandusliku väärtuse vähenemise riisiko ja piisavalt ei ole kaitstud ka loodusväärtused,“ loetles Hepner. Kõik osapooled leidsid, et teema vajab lahendamist ja looduskaitseseadus võimalikult kiiret muutmist. Keskkonnaameti poolt toodi välja ka kitsaskohad, mis seni on takistanud efektiivset tegutsemist. Järgmiseks aruteluteemaks valis metsanduse toetusgrupp metsauuendusega seotud küsimused. 	Maa Elu	maaelu.postimees.ee	0	0
20. november 2019, 7:33	https://maaelu.postimees.ee/6830313/iirimaa-taluturul-kaubeldakse-eesti-leivaga	Postimees	Iirimaa taluturul kaubeldakse Eesti leivaga	Leib. FOTO: Elmo Riig / Sakala Iirimaal Corki linnas peab kohalikul taluturul oma letti eestlanna Irena Männik, kes kaupleb Eesti leivaga. Corkis on iga päev üks taluturg, Irenat kohtab aga nendel, kus müüakse kuulsa toitlustusettevõtte Ballymaloe tooteid. Lisaks nendele toodetele müüb Irena ka omatehtud leiba, vahendas ETV saade "Ringvaade". Eesti rukkileib on mitmel korral Iirimaal ka meediasse jõudnud. "See on nende jaoks nii uus asi, iirlased on hästi traditsioonilised oma toidukultuuris," selgitas Irena. Vaata saatelõiku siit. 	Maa Elu	maaelu.postimees.ee	0	52
20. november 2019, 7:32	https://sport.postimees.ee/6830312/warriors-lopetas-viimaste-aastate-pikima-kaotusteseeria-anthony-debuut-loppes-ebaonnestumisega	Postimees	Warriors lõpetas viimaste aastate pikima kaotusteseeria, Anthony debüüt lõppes ebaõnnestumisega	Carmelo Anthony FOTO: Gerald Herbert/AP Korvpalliliigas NBA suutis pärast seitset järjestikulist kaotust taas võidurõõmu maitsta viimaste aastate valitseja Golden State Warriors. Võõrsil saadi 114:95 jagu Memphis Grizzliesest. Sel hooajal on mitmetes mängudes pidanud Warriors hakkama saama ilma tähtmängijateta. Vigastusega on pidanud mänge vahele jätma nii Klay Thompson, Stephen Curry, D'Angelo Russell kui ka Draymond Green. Kui esimese kahe jaoks võib tänavune hooaeg sootuks vahele jääda, siis Russell peaks mõne aja pärast taas platsil olema, rääkimata Greenist, kes tänases kohtumises üheks sangariks kerkis. Lahing Memphises algas võrsete võitlusena ning avaveerandi võitis kodumeeskond 30:28. Pärast pisukest mõtlemisaega hakkas Warriorsi mängumootor tööle kui õlitatud. Kaitses tehti elu Grizzliese meestele keeruliseks ning rünnakul tabati nii lähedalt kui ka kaugelt. Nii pandigi 33:16 veerandivõiduga alus Memphise alistamisele. Warriorsi edukaimaks korvikütiks kerkis Alec Burks 29 punktiga. Teda toetasid Glenn Robinson 20 ja Eric Paschall ning Marquese Chriss võrselt 17 punktiga. Draymond Green flirtis kolmikduubliga, kui tema arvele kirjutati 8 punkti kõrvale 10 lauapalli ja 11 resultatiivset söötu. Memphise edukaim oli kollanokk Ja Morant 20 silmaga. Portland Trail Blazers jäi Carmelo Anthony debüütmängus alla koduväljakul mänginud New Orleans Pelicansile 104:115. 35-aastasel Anthonyl ei olnud parim viske päev, kui tema 14st teele saadetud viskest leidis tee korvi vaid 4 ja kogus nõnda kokku 10 punkti. Mängu parimana viskas Pelicansi poolelt Jrue Holiday 22 punkti ja jagas 10 korvisöötu. Tulemused: 	Sport	Karl-Joosep Küngas	0	8
20. november 2019, 7:28	https://lemmik.postimees.ee/6830305/video-virtsahoidlast-paastetud-hunt-pesti-puhtaks-ja-saadeti-metsa-tagasi	Postimees	Video: virtsahoidlast päästetud hunt pesti puhtaks ja saadeti metsa tagasi	Kuidas hunti pesta ja võsavillem pärast dušši metsa viia, ise seejuures terveks jäädes? «Reporter» käis kohtumas Tartumaal Koopi küla virtsahoidlast päästetud hundiga. 	Lemmik	lemmik.postimees.ee	1	4691
20. november 2019, 7:27	https://www.postimees.ee/6830306/joobes-juhi-pohjustatud-avariis-sai-mees-vigastada	Postimees	Joobes juhi põhjustatud avariis sai mees vigastada	Politseiauto. Sõiduk on illustratiivne. FOTO: Elmo Riig Teisipäev tõi kaasa ühe raske liiklusõnnetuse, kui Harjumaal sai joobes juhi põhjustatud avariis mees vigastada. Õnnetus juhtus kell 21.40 Rae vallas Mõigu ja Veesaare tee ristmikul, kus alkoholijoobes 40-aastane mees sooritas Mercedes-Benz GL 320 CDi-ga vasakpööret ja põrkas kokku BMW 518D-ga, mida juhtis 43-aastane mees. BMW juht sai vigastada ja ta toimetati Põhja-Eesti regionaalhaiglasse. 	Postimees	BNS	0	0
20. november 2019, 6:48	https://tartu.postimees.ee/6830089/virtsahoidlast-paastetud-hundil-pole-pohjust-edaspidi-jahimehe-kuuli-karta	Postimees	Virtsahoidlast päästetud hundil pole põhjust edaspidi jahimehe kuuli karta	Virtsahoidlast välja aidatud hunt pandi jahimehe auto kasti. Edasi viis ta tee Tartusse kasimisele ja kuivatamisele. FOTO: Lõuna päästekeskus Päästjad said esmaspäeva hommikul kella kaheksa paiku teate Elva vallast Koopsi külast, kus Rannu Mõisa piimafarmi karjak nägi virtsahoidlas ujumas suurt koeramoodi looma. Kui päästjad kohale jõudsid selgus, et tegu oli hoopis hundiga. Algas tavatu päästeoperatsioon, mis lõppes õnnelikult, ning uppumisest pääsenud hunt on nüüd kaitstud ka kuuli eest. Peale päästjate tõttasid sündmuskohale Rannu jahiseltsi jahimehed Harri Salu ja Riho Kaarna. Harri Salu nägi, et suurest virtsahoidlast ei saa looma pelgalt redelilt upitades kätte ning jahimehed võtsid koos päästjatega nõuks otsida kummipaat ja minna sellega hunti päästma. 	Tartu Postimees	Eili Arula	0	110
20. november 2019, 6:44	https://www.postimees.ee/6830289/reitingud-reformierakonna-maekorgune-edu-pusib-sotside-toetus-poordus-tousule	Postimees	Reitingud: Reformierakonna mäekõrgune edu püsib, sotside toetus pöördus tõusule	Kaja Kallas FOTO: Andrus Peegel Kui Kantar Emori möödunud nädalal avaldatud uuring näitas Reformierakonna populaarsuse kahanemist, siis Ühiskonnauuringute Instituudi tellitud Norstati küsitluse järgi püsib Reformierakonna populaarsusnäitaja stabiilselt kõrgel. Viimaste tulemuste põhjal toetab Reformierakonda 34,9, Keskerakonda 23,9 ja Eesti Konservatiivset Rahvaerakonda 15,9 protsenti valimisõiguslikest kodanikest. Viimased koondtulemused kajastavad küsitlusperioodi 22. oktoobrist 15. novembrini ning kokku küsitleti 4009 valimisealist Eesti kodanikku. Kolme populaarseima erakonna toetus on sarnasel tasemel püsinud juba alates septembri algusest. Esikolmikule järgnevad Sotsiaaldemokraatlik Erakond 8,7 ning Isamaa 6,3 protsendiga. Mõlema erakonna toetus oli pikalt langustrendis, mis praeguseks on peatunud. Eesti 200 toetus on 4,5 protsendi peal ja rohelistel 2,9 protsenti. Koalitsioonierakondi toetab kokku 46,1 protsenti vastajatest ning opositsioonierakondi 43,6 protsenti vastajatest. Tulemuste presenteerimisel on MTÜ Ühiskonnauuringute Instituut ja uuringufirma Norstat Eesti AS keskendunud viimase nelja nädala koondtulemusele. See tähendab, et valimiks kujuneb vähemalt 4000 inimest ning statistiline viga on +/- 1,55 protsenti. Sellisel kujul erakondade toetusprotsentide arvutamine tasandab üksikutes küsitlustes esinevad kõikumised, mis tulevad nii suuremast statistilisest veast kui ka lühiajalise mõjuga sündmustest. Nelja nädala koondtulemuste presenteerimine andis kõikide valimiseelsete küsitluste seas kõige täpsema tulemuse, erinedes tegelikest valmistulemustest maksimaalselt vaid 0,9 protsenti. MTÜ Ühiskonnauuringute Instituut on 2016. aasta jaanuaris asutatud mõttekoda, mis uurib ja analüüsib Eesti ühiskonnas toimuvaid sotsiaalseid protsesse. 	Postimees	BNS	15	322
20. november 2019, 6:40	https://tartu.postimees.ee/6830134/heiki-lill-erakondade-toiduahelad	Postimees	Heiki Lill: erakondade toiduahelad	Heiki Lill FOTO: Kristjan Teedema Erakondlike toiduahelate purustamise püüdu saab üksnes tervitada, konks on aga selles, et samal ajal püüavad need purustajad asemele ehitada uusi. Suvel lõppes mitmeaastane Georg R. R. Martini teostel põhinev teleseriaal «Troonide mäng». Teleseriaali üks peategelane oli läbi hooaegade võtnud enesele kinnisideeks muuta ühiskonna korraldust. Ise nimetas ta seda ratta purustamiseks. Ratta, mille kodarad on valitsevad perekonnad ja mis pööreldes muljub maasolevad inimesed. Seriaali lõpu poole muutus ratta purustaja ise selle ratta osaks ning tuhises hävingut külvates üle alamate. Kuna Eesti ühiskonnas, vähemalt ametlikult, ülikuid koos oma perekondadega meid juhtimas ei ole, siis võib analoogselt väita, et need kodarad on erakonnad. Ehk siis erinevad võimul olijad moodustavad süsteemi, mis toidab ennast riigi alamate tööviljadega. Samal ajal on süsteem ametis enese võimul hoidmisega ning tihtilugu selleks kogu energia lähebki. Eestis on selle ratta analoogina kasutatud väljendit erakondlik toiduahel. Üks legendaarseimaid toiduahelaid on Reformierakonna oma. Kõik justkui teavad selle olemasolust ning aeg-ajalt kistakse ajakirjandusse ka selle toiduahela elemente. Siis, kui keegi ahelast on ikka väga saamatu või ahne. Halvemal juhul mõlemat. No näiteks Tallinna sadama eksjuhi juhtum. Muidugi ei saa üle ega ümber erakondliku toiduahela juures Keskerakonnast. Ei lähe vist üle kuu-kahe mööda, mil ei tuleks esile mõnd korruptiivse sisuga episoodi, mil ei ilmneks seost Keskerakonnaga. Viimane suurem selline ämber oli seoses Deniss Boroditšiga, kes on jõudnud olla Keskerakonnas, siis Reformierakonnas ning nüüd kutsutud Keskerakonna poolt Tallinna ühistransporti kureerima. Kureerinud on ta nii hästi, et on tekkinud järjekordsed korruptiivsed pilved asutuse kohale. Praegu ei ole Boroditš küll ühegi erakonna liige, kuid seda enam on huvitav jälgida sündmuste kulgu. Silmas peab pidama asjaolu, et Boroditši eelkäija samas asutuses lahkus ametist just nimelt korruptsiooniskandaali tagajärjel. EKRE on aastaid kirunud Reformierakonna ja Keskerakonna toiduahelat. Kevadel said nad ka Toompeal võimule. Ja vaikselt-vaikselt on hakatud oma toiduahelat ehitama. Veelgi ilmekam näide erakondlikust toiduahelast on see, mis toimub Tartu linnavalitsuses. Valitud linnavolikogu on kinnitanud ametisse linnapea (Reformierakond) ja hulga abilisi ehk abilinnapäid (Reformi- ja Keskerakonnast). Sest ega nii suurt linna nagu Tartu suuda üks isik juhtida. Ikka on tarvis veel viit võimekat inimest. Ka näiteks New Yorgi linnapead abistab viis abilinnapead. New Yorgis on elanikke kergelt üle 8,6 miljoni. Tartus see-eest alla 100 000. Aga tagasi toiduahela juurde. Praegu Monica Ranna ümber toimuv on arvatavasti talle endale kui halb unenägu, mis ei taha lõppeda. Samas on see kõrvaltvaatajale veel suurem košmaar: puudub igasugune läbipaistvus ja loogilisus. Kõik ikka erakonna hüvanguks. Ranna tõi erakond Tartusse abilinnapeaks. Teisest Eesti otsast. On siiani Keskerakonna hinnangul oma tööga hakkama saanud. Etteheiteid ei ole, kuid amet tuleb maha panna, sest erakond nõuab! Loomulikult tekib imporditud parteisõduril küsimus: mida ma edasi teen? Kust tuleb edaspidi minu sissetulek? Usutavasti leiti läbirääkimistel sellele küsimusele vastus. Avalikkusele seda öeldud ei ole. On ainult spekuleeritud ühe valitava (!) ametikohaga. Kas teised kandidaadid peaksid oma avalduse tagasi võtma, sest erakond on kokku leppinud, kes võidab?* Vot see oleks järjekordne kohtukaasus Keskerakonnale. Loodetavasti ei ole valitavat ametikohta Rannale lubatud ning maksumaksja raha jääb kohtuuste vahel kulutamata. Aga kus mure kurja juure pärast kõige suurem, sääl abi selle vastu on kõige lähem. EKRE on aastaid kirunud Reformierakonna ja Keskerakonna toiduahelat. Lubanud need ahelad lõhkuda. Kevadel said nad ka Toompeal võimule, olles koalitsioonipartner Keskerakonnale ja Isamaale. Ja vaikselt-vaikselt on hakatud oma toiduahelat ehitama. Loodetavasti ei ole valitavat ametikohta Rannale lubatud ning maksumaksja raha jääb kohtuuste vahel kulutamata. Stiilseim näide sellest on Jaak Madisoni elukaaslase isa palkamine enda esindajaks. Seda muidugi maksumaksja raha eest. Aga ehk ongi lähikondlase palkamine maksumaksja raha eest enda alluvusse täiesti normaalne tegevus. Mine tea. See-eest on aga võetud siht lammutada Reformierakonna toiduahel. Seda ilmestab tants peaprokuröri ametisse nimetamise ümber. Lavly Perlingu nimetas ametisse Taavi Rõivase esimene valitsus (Reformierakond ja sotsid). Iroonilisel kombel on mõlemad praegu opositsioonis ning Jüri Ratase juhitud valitsus ei kinnitanud Perlingut peaprokuröriks – häda sunnil, sest ka kedagi teist pole kandidaadina esile kerkinud, sai temast peaprokuröri asendaja. Toiduahela kohta selgituseks niipalju, et ühiskonnas on nn juht(ameti)positsioonid, milleta riigikorraldus väga toimida ei saa. Toiduahela väljaehitamiseks tuleb need ametikohad täita erakonnale ustavate inimestega. Selleks et erakond või selle liikmed saaksid soodsaid otsuseid kas siis majanduslike või näiteks uurimisorganite töö tulemusena. Ma ei väida sugugi, et Perling on säärane isik sotsidele või Reformierakonnale olnud, kuid EKRE-l temasse usku pole. Vaadates kõrvalt EKRE ministrite käitumist oma ametnikega, tekib kuri kahtlus, et käib usin toiduahela purustamine. Mis iseenesest ei olegi paha. Paha on aga uue toiduahela tekitamine kohe asemele. Ratas pöörleb. * Monica Rand siiski ei kandideerinud SA Tartu Perekodu Käopesa juhatajaks, kandidaate oli kümmekond, kinnitas nõukogu esimees Triin Anette Kaasik. 	Tartu Postimees	Heiki Lill	0	48
20. november 2019, 6:40	https://tartu.postimees.ee/6830129/jan-ander-kundla-keskkonna-kujundamisel-on-noortel-head-ideed	Postimees	Jan-Ander Kundla: keskkonna kujundamisel on noortel head ideed	Jan-Ander Kundla FOTO: Erakogu Mõni aeg tagasi koostasin küsitluse, et uurida Tartu noortelt nende arvamust kodukohta puudutavatel teemadel. Elan ja töötan ülikoolilinnas, kuid tahtsin teada, mida arvavad teised noored kaaslinlased. Küsitlusele vastas nädala jooksul sada noort vanuses 12–33, peamised levitamise kanalid olid sotsiaalmeedia ja mõne kooli õppesüsteem. Uurisin, kust noored üldse saavad infot neid puudutava kohta, ja oli muidugi uurimatagi selge, et sotsiaalmeedia on peamine. Tõhusalt toimib ka noortekeskuste ja koolide teavitustöö. Kuna meil kõigil on oma arvamus asjadest, siis see kehtib ju noortegi puhul, kelle hääl ei ole veel kahjuks väga kuuldav. Seevastu on neil säravad mõtted ja ideed, mis on alati olnud väärtus omaette. Vastustest joonistus välja, et kesine ühistransport ja loodushoiu liig vähene tähtsustamine teevad enim muret. Näiteks prügi aitaksid paremini sorteerida läbimõeldud prügikastid. Need peaksid olema linnukindlad. Kuidagi peaksid meeleparanduseni jõudma ka kalamehed, kes Emajõe kaldaid prügistavad. Kurdeti ka huvitegevuse kättesaadavuse üle. Näiteks, et ekstreemspordi huvialaringe napib. Mõnes linnaosas skate-parke ju on, kuid siiski tuntakse puudust ühistest treeningutest, mis liidaks noori ja innustaks neid sportima, mis on tervisele hea. Noored soovivad rohkem jalgpalliväljakuid, kuna neid on veel liiga vähe ja olemasolevate graafikud on täis. Tänavakorvpalli mänguplatse annab tikutulega otsida. Kõige sellega saaks kohalik omavalitsus tegeleda ning eelarves raha leida. Ma loodan, et enne 2024. aastat, mil Tartu kannab Euroopa kultuuripealinna tiitlit, suudetakse nende teemadega tegeleda, et noorte uuenduslikud ideed saaksid kõlapinda. Kuna meil kõigil on oma arvamus asjadest, siis see kehtib ju noortegi puhul, kelle hääl ei ole veel kahjuks väga kuuldav. Tartu positiivse poole pealt toodi esile suvel alustanud ja populaarseks osutunud rattaringlus. Olen ka ise palju kordi kasutanud uudseid rendirattaid ja pean tõdema, et see on keskkonnasäästlikum kui iga päev autoga tööle sõita, pealegi on hoiustamiskohad kesklinnas väga heades asukohtades. Samuti on noored rahul, et Tartus on palju rohealasid, kus lähedaste ja sõpradega piknikut pidada ning aastaaegade vaheldumine on looduse värvides ilmekas. Seepärast peab linn jätkama toetavat suhtumist rohealadesse ning Tartu reliikviate Supilinna ja Karlova miljöö säilitamist. Tartu saavad noored alates 14. eluaastast osaleda kaasava eelarve hääletusel. Kuid küllap oleks noortel veelgi rohkem kogukonnale öelda ja anda. Seda küsitlust innustas mind tegema just see, kuidas saaks noorte arvates muuta elukeskkonda veel paremaks. Et ühistranspordis on puudusi ka suviste ümberkorralduste järel, tajuvad nooredki selgesti. Vastustest selgus, et need, kes õpivad kesklinnast kaugemal, ei saa enam pikemate pauside ajal keskuses lõunal käia. Samuti ei hõlma sõiduplaan kõiki soovitud piirkondi, näiteks Varikul on bussiliiklus kesine Võiks olla öine bussiliiklus kella ühe ja viie vahel, see vähendaks noorte inimeste liikumist pimedatel tänavatel ja suurendaks turvalisust. See on täiesti mõistetav tudengite ja täisealiste noorte puhul, kes nädalavahetustel käivad pidutsemas ja kauem väljas soovivad olla. Politseipatrulle peaks tänavatel rohkem olema. Patrullid ka kesklinna kõrvalistemates piirkondades, nagu näiteks turutagune ja Pirogovi plats, lisaksid turvatunnet, sest just seal tekitab alaealiste käitumine probleeme ja tarbitakse keelatud aineid. Märgiti ka seda, et ehk võiks kuni 18-aastastele olla ühistransport tasuta või lausa kõigile linlastele. Tallinnas ju on ja ka maakonnaliinidel saab sõita tasuta. Miks siis Tartus bussisõidu eest maksma peab? Probleemina nimetati kitsaid kõnniteid. Kui vaadata talvist linnapilti, siis tekitab küsimust küll, et kus need jalakäijad turvaliselt peaksid kõndima. Kitsaste tänavate äärde on pargitud autod ja lumerohkel talvel polegi kojameestel lund kuhugi lükata. Probleemi lahenduseks käidi välja mõte luua rohkem parkimisplatse, et autod ei laiutaks tänaval. Tuleb välja, et suuremat osa noori huvitab neid ümbritsev keskkond. 	Tartu Postimees	Jan-Ander Kundla	0	58
20. november 2019, 6:37	https://lemmik.postimees.ee/6829692/vahva-klipp-kutsikad-korraldasid-salajase-koosoleku	Postimees	Vahva klipp: kutsikad korraldasid salajase koosoleku	Kutsikad. Foto on illustratiivne FOTO: Shutterstock Kui Emily Buchenberger oma neljakuuse kuldse retriiveri esimest korda mängutuppa viis, leidis kutsikas kohe üles omasugused ja moodustas nendega eraldi klubi. Buchenbergeri sõnul oli kutsikakooli mängutoas kohal suur hulk eri tõugu ja suuruses koeri ning Billie oleks võinud nende kõigiga vabalt suhelda, kuid mingil moel õnnestus tal üles leida teised retriiverid, kellega omaette aega veeta. «Billie ja teised kaks retriiverit olid üksteise küljes kinni nagu takjad ja moodustasid oma salaklubi,» rääkis Buchenberger veebilehele The Dodo. «Sellest, et kohal oli veel tosin kutsikat, oli neil täielikult ükskõik.» Selle asemel, et ringi joosta ja mängida, puges Billie koos sõpradega plastkasti alla. Kui peidukoht üles tõsteti, selgus, et kutsad hoidsid üksteisel salamisi käppadest kinni. «Nad vist ei arvanud, et nende sõprusring avastatakse,» muljetas Buchenberger ja lisas, et kui alguses jooksid koerad laiali, siis peagi olid nad kolmekesi oma peidukohas tagasi. 	Lemmik	lemmik.postimees.ee	0	3
20. november 2019, 6:34	https://maailm.postimees.ee/6830288/tsiili-politsei-peatas-kummikuulide-kasutamise-meeleavaldustel	Postimees	Tšiili politsei peatas kummikuulide kasutamise meeleavaldustel	Tšiili sõdurid 21. oktoobril pealinna Santiago tänavatel. FOTO: Jose Miguel Rojas/SIPA/Jose Miguel Rojas/SIPA Tšiili politsei teatas teisipäeval, et peatas kummikuulide kasutamise meeleavalduste ohjeldamisel. Politseiülema Mario Roza sõnul on otsus seotud informatsiooniga, et rohkem kui paarsada protestijat on saanud silmavigastusi. Politsei andmetel on kõnealused niinimetatud kummihaavlid tehtud tõepoolest kummist, kuid mõnede uuringute kohaselt sisaldavad need ka metalli. Tšiili president Sebastián Piñera mõistis pühapäeval esimest korda hukka politsei liigse jõukasutuse neli nädalat kestnud vägivaldsete meeleavalduste ohjeldamisel. «Oli ülemäärast jõukasutust. Pandi toime rikkumisi ja kuritegusid, ja mitte kõigi õigusi austati,» ütles president pöördumises rahva poole. Kuu aega kestnud rahutustes on saanud surma vähemalt 22 ja kannatada tuhandeid inimesi. Tšiili elanikud on protesteerinud sotsiaalse ja majandusliku ebavõrdsuse vastu. 	Maailm	BNS	0	0
20. november 2019, 6:28	https://www.postimees.ee/6830287/politsei-tabas-uheksa-joobes-soidukijuhti	Postimees	Politsei tabas üheksa joobes sõidukijuhti	Alkomeeter. FOTO: Arved Breidaks / Lõuna-Eesti Postimees Politsei tabas möödunud ööpäeval liiklusest üheksa joobes sõidukijuhti. Kõik tabatud juhid olid alkoholi tarvitamise tunnustega. Kui sõidukijuht on tarvitanud alkoholi üle liiklusseaduses lubatud piirmäära ehk vahemikus 0,2–1,49 promilli, võib teda väärteokorras karistada kuni 1200-eurose trahvi, kuni 30-päevase aresti või juhtimisõiguse äravõtmisega kuni üheks aastaks. Kui juht on narkojoobes või enam kui 1,5-promillises alkoholijoobes, saab kohus teda kriminaalkorras karistada kas 30–500 päevamäära suuruse rahatrahvi või kuni kolmeaastase vangistusega. Lisakaristusena võib kohus võtta ka juhtimisõiguse kuni kolmeks aastaks. Samuti saab konfiskeerida sõiduki kui kuriteo toimepanemise vahendi. 	Postimees	BNS	0	0
20. november 2019, 6:17	https://tartu.postimees.ee/6830092/euroraha-voib-robotid-tartu-tanavatele-ja-parkidesse-valla-lasta	Postimees	Euroraha võib robotid Tartu tänavatele ja parkidesse valla lasta	Milrem Roboticsi kaks robotit hakkavad Tartu tänavatel tõrjuma libedust ning hooldama haljasalasid ja tänavaid. FOTO: Milrem Robotics Tallinnas toimetavad Starshipi kullerrobotid juba kolmandat aastat inimestele toitu koju, pealinlased on nendega harjunud, tänavatel vuravad valged kuuerattalised nutikuubikud ei paku enam suurt huvi. Tartu tänavatel robotid ei sõida, aga nüüd on tärganud lootus, et ka heade mõtete linn kuulub peatselt pealinna kombel edasijõudnute hulka. Koostööpartnerid on olemas, tarvis on kuut miljonit eurot. Tartu linnavalitsus otsustas eile esitada Euroopa Komisjoni algatatud Urban Innovative Actionsi meetmesse taotluse, mille heakskiitmise korral puhastavad hiljemalt kahe aasta pärast siinseid parke ja tänavaid kojameeste asemel robotid. Viis koostööpartnerit 	Tartu Postimees	Kelly Kukin	15	50
20. november 2019, 6:00	https://heureka.postimees.ee/4314475/tana-ajaloos-20-11-hiina-saatis-maailmaruumi-oma-esimese-kosmoselaeva	Postimees	Täna ajaloos 20.11: Hiina saatis maailmaruumi oma esimese kosmoselaeva	Shenzhou-9 start juunis 2012 FOTO: SCANPIX 1999 – Hiina Rahvavabariigi esimene kosmoselaev Shenzhou startis kosmosesse. Shenzhou kosmoselaeva lend toimus 1999. aasta novembris ning see kestis 21 tundi. Tookord lendas Hiina kosmoselaev 14 korda ümber Maa. Hiina on saatnud kosmosesse juba 11 Shenzhou nimelist kosmoselaeva. 20. novembri sündmuses Eestis: 1920 – registreeriti Eesti Spordi Liidu põhikiri. 1923 – kohtus esines esimese Eesti naiskaitsjana vannutatud advokaadi abi Fanni-Benita Lippand. 1949 – Hans Rebane valiti Eesti Rahvusfondi esimeheks. Ja maailmas: 194 – Heinrich VI tungis Palermosse. 1780 – Suurbritannia kuulutas sõja Hollandile. 1818 – Venezuela kuulutas välja iseseisvuse. 1820 – 2000 miili kaugusel Lõuna-Ameerika rannikust ründas vaalapüügilaeva Essex 80-tonnine võidisvaal, kes sai Herman Melville'i romaani "Moby Dick" peategelase algkujuks. 1873 – Buda ja Pesti linn liideti Budapestiks. 1910 – puhkes Mehhiko revolutsioon. 1917 – Esimene maailmasõda: algas Cambrai lahing. 1917 – Ukrainast sai vabariik. 1940 – Ungari, Rumeenia ja Slovakkia ühinesid teljeriikidega. 1945 – Algas Nürnbergi kohtuprotsess. 1947 – Westminster Abbey's abiellusid printsess Elizabeth ja leitnant Philip Mountbatten. 1962 – Lõppes Kuuba raketikriis. 1985 – Ilmus esimene Microsoft Windowsi versioon – Windows 1.01. 1999 – startis Hiina Rahvavabariigi esimene kosmoselaev Shenzhou. 	Heureka	Postimees	0	0
20. november 2019, 4:46	https://maailm.postimees.ee/6830286/suuria-ohutorje-tulistas-damaskuse-lahedal-vaenulike-sihtmarkide-pihta	Postimees	Süüria õhutõrje tulistas Damaskuse lähedal vaenulike sihtmärkide pihta	Süüria õhutõrje töötamas ühe varasema rünnaku ajal. FOTO: STR/AFP Süüria õhutõrje tulistas ööl vastu kolmapäeva pealinna Damaskuse lähedal vaenulike sihtmärkide pihta, teatas riiklik meedia. «Õhutõrje lasi Damaskusest lõunas alla vaenulikke sihtmärke,» edastas uudisteagentuur SANA täpsustamata mingeid muid üksikasju. Uudisteagentuuri AFP Damaskuses viibiv ajakirjanik kinnitas, et kuulis linna lähedal mitmeid tugevaid plahvatusi. Iisraeli raketitõrjesüsteem lasi teisipäeva hommikul alla neli Süüriast tulistatud raketti. Süüria Inimõigluste Vaatluskeskuse teatel tulistati raketid Damaskuse lähistelt, režiimile ustavate rühmituste positsioonidelt. Vaatluskeskus ei täpsustanud tulistanud rühmituse nime. Samal ajal kõlasid plahvatused Süüria pealinna Damaskuse lennujaama lähistel. Vaatluskeskuse teatel tulistas Iisraeli lennuk rakette sihtmärkide pihta Damaskusest lõunas. Süüria õhutõrje avas vastutule. 	Maailm	AP-AFP-BNS	0	0
20. november 2019, 3:44	https://maailm.postimees.ee/6830285/jaapani-peaministrist-sai-riigi-koige-kauem-ametis-olnud-valitsusjuht	Postimees	Jaapani peaministrist sai riigi kõige kauem ametis olnud valitsusjuht	Shinzo Abe. FOTO: Soe Zeya Tun/REUTERS Jaapani peaministrist Shinzo Abest sai riigi kõige kauem ametis olnud valitsusjuht, edastas kolmapäeval kohalik meedia. Abel sai kolmapäeval täis 2887 päeva valitsusjuhina, mis lõi Taro Katsura aastatel 1901–1913 tehtud senise rekordi. Abe sai esmakordselt peaministriks 2006. aastal, kuid pidi lahkuma vaid aasta pärast. Uuesti sai Abe valitsusjuhiks 2012. aastal ja on sellest alates riiki juhtinud. Kui midagi ootamatut ei juhtu, siis on 65-aastane Abe ametis vähemalt 2021. aasta valimisteni. 	Maailm	STT-BNS	0	0
20. november 2019, 2:42	https://maailm.postimees.ee/6830284/hollandis-vahistati-kaks-suurias-islamiriigiga-liitunud-naist	Postimees	Hollandis vahistati kaks Süürias Islamiriigiga liitunud naist	FOTO: ROBIN UTRECHT/EPA Hollandi politsei vahistas teisipäeval kaks naist, kes olid Süürias liitunud sunniitliku äärmusrühmitusega Islamiriik (IS), teatas prokuratuur. Türgi võimud olid mõlemad naised riigist välja saatnud. Naised võeti terrorismisüüdistuse alusel kinni saabumisel Amsterdamis asuvasse Schipholi lennujaama. «Süüriast Islamiriigi lahinguväljalt naasnud naised saadeti Türgist välja ja peeti kinni saabumisel Schipholi lennujaama. Mõlemat kahtlustatakse terroriorganisatsiooni kuulumises,» kirjutati prokuratuuri teadaandes. Türgi teatas kuu alguses, et hakkab saatma äärmusrühmituse Islamiriik liikmeid tagasi kodumaale. Türgi valitsus rõhutas, et pühasõdalased saadetakse tagasi hoolimata sellest, kas nende kodumaa võttis kahtlusalustelt kodakondsuse või mitte. Türgi on korduvalt kritiseerinud Lääneriike Islamiriigiga liitunud kodanike tagasivõtmisest keeldumise ning nendelt kodakondsuse võtmise eest. 	Maailm	AP-AFP-BNS	0	7
20. november 2019, 1:35	https://maailm.postimees.ee/6830283/prantsusmaal-puresid-koerad-surnuks-raseda-naise	Postimees	Prantsusmaal puresid koerad surnuks raseda naise	Sündmuskohal. FOTO: L’Union/Courrier-Picard Prantsusmaa põhjaosas puresid koerad surnuks raseda naise, kes oli oma koeraga jalutamas, teatas teisipäeval prokuratuur. Võigas vahejuhtum leidis aset samal ajal, kui piirkonnas käis jaht koertega. Prokuratuuri info kohaselt leiti 29-aastase naise laip laupäeval Villers-Cotteretsi linna lähedalt metsast. Villers-Cotterets asub pealinnast Pariisist 90 kilomeetri kaugusel kirdes. «Lahkamisel selgus, et naine suri koerahammustuste tagajärjel. Peamised vigastused olid jäsemetel ja peas. Mitmed hammustused olid surmajärgsed,» ütles prokurör Frederic Trinh. Trinhi sõnul on tehtud testid 93 koerale, kelle seas ka jahil osalenud koerad ja naisele endale kuulunud viis koera, et teha kindlaks, kes ohvrit täpselt ründasid. Politsei on alustanud uurimist surma põhjustamise kohta koerarünnaku tagajärjel. 	Maailm	AP-AFP-BNS	0	0
20. november 2019, 1:21	https://sport.postimees.ee/6830277/pm-hollandis-karol-mets-tana-olime-naiivsed-aga-toesti-loodan-et-oleme-uue-tee-alguses	Postimees	PM Hollandis. Karol Mets: täna olime naiivsed, aga tõesti loodan, et oleme uue tee alguses	Karol Mets (paremal) duellis Hollandi koondise särgis debüteerinud Calvin Stengsiga. FOTO: Koen van Weel/AFP Eesti jalgpallikoondise kaitseliider Karol Mets nimetas Eesti koondise tegevust Hollandi-mängu (0:5) lõpus naiivseks ning EM-valiktsüklit tervikuna läbikukkunuks, kuid avaldas arvamust, et treeneritele tuleks anda võimalus alustatud tööd jätkata. «Alguses olime teatud olukordades natuke arad. Või mitte piisavalt enesekindlad, ma ei teagi. Siis saime mängu sisse, leidsime loogilisi käike ja tekitasime mõned ohtlikud olukorrad. Aga lõpus olime lihtsalt naiivsed,» kõlas Metsa kokkuvõte 90 minuti jooksul Amsterdamis toimunust. Naiivsuse all pidas ta eelkõige silmas enda pallikaotust, millele järgnes pärast Eesti head perioodi Hollandi kolmas värav. «Olen elupäevad seda kaitsjate keeli konksu teinud. Mind ei oldud veel kordagi kinni püütud. Täna püüti. Sain tunda selle konksu valu - kui riskid ja ründaja loeb selle läbi, siis läheb nii nagu täna läks. Nüüd ütlen, et tegin naiivse otsuse, aga kui järgmine kord avaneb uuesti võimalus, siis ma seda konksu tegemata ei jäta,» selgitas Mets. Mets hindas valiktsükli kokkuvõttes läbikukkunuks, kuid soovis Karel Voolaidi peatreenerina jätkamist. Ta põhjendas ka, miks oleks see tema arvates tark otsus. «Kui sulle lüüakse viis väravat, ei saa mingist rahulolust muidugi juttu olla. Väga palju on arenguruumi. Peamiselt rünnaku esimeses faasis, mis jättis soovida ka täna. Aga oleme vaikselt edasi liikunud, eelkõige palliga mängus. Kui saame teatud asjad paremini paika, olen kindel, et räägime mõni teine kord hoopis teist juttu. Isegi siis, kui vastas suured meeskonnad. Ma tõesti loodan, et oleme millegi uue alguses.» 	Sport	Andres Vaher, Amsterdam	0	0
20. november 2019, 0:48	https://sport.postimees.ee/6830273/pm-hollandis-konstantin-vassiljev-peaksime-kindlasti-praeguste-treeneritega-jatkama	Postimees	PM Hollandis. Konstantin Vassiljev: peaksime kindlasti praeguste treeneritega jätkama	Konstantin Vassiljev. FOTO: Anatoliy Medved/ZUMAPRESS.com Eesti jalgpallikoondise kauane keskväljaliider Konstantin Vassiljev lausus pärast EM-valiksarja lõppu, et usub praeguste treenerite nägemusse ja toetab igal juhul nende ametis jätkamist ka uuel aastal. 13 aasta jooksul 119 korda Eesti koondist esindanud 35-aastane Vassiljev esines pärast 0:5 kaotust Hollandis ning valiksarja ühe punktiga lõpetamist selge toetusavaldusega praeguse peatreeneri Karel Voolaidi ja tema abiliste aadressil. Kuna Vassiljevi mõttekäiku mahtus ainult üks ajakirjanike küsimus, olgu kogenud poolkaitsja mõtted toodud täpselt ses järjekorras nagu ta neid esitas. «Mängisime pikka aega väga konservatiivset jalgpalli. Praegune treeneritetiim usub, et võime mängida ka natuke teistmoodi. Usuvad ka nooremad mängijad, usun ka mina. Kui tahame kunagi uuele tasemele jõuda, siis ainult kaitstes seda ei juhtu. Peame julgema ka palli vallata. Jah, tegime täna ise lollusi ja ehitasime endale väravaid. Enesekindlus muutus liiga suureks. Hollandi-sugune koondis karistab säärased vead kohe ära. Kahjuks ei olnud tänastel treeneritel võimalust oma käekirja proovida sõprusmängudes. Anti kohe ette Holland ja Saksamaa. Järgmisel aastal tuleb ka jõukohasemaid vastaseid. Meil on küll pikk tee minna, aga vähemalt mina usun kindlalt, et nende treeneritega võib see õnnestuda. Kindlasti toetan neid. Ma ei näe vähimatki põhjust, miks jälle vahetada ja otsida appi kedagi välismaalt. See ei muudaks midagi. Oma mehed usuvad oma mängijate võimetesse alati natuke rohkem. See omakorda annab mängijatele enesekindlust. Tarmo Rüütli aeg peatreenerina näitas seda suurepäraselt. Usk oli siis palju suurem kui mingid taktikalised nipid. Praegune treeneritetiim on küll Tarmost palju noorem, aga sarnase suhtumisega.» 	Sport	Andres Vaher, Amsterdam	0	8
20. november 2019, 0:36	https://sport.postimees.ee/6830271/pm-hollandis-karel-voolaid-koondise-juhendamisest-mul-on-jatkuvalt-see-soov-olemas	Postimees	PM Hollandis. Karel Voolaid koondise juhendamisest: mul on jätkuvalt see soov olemas	Eesti jalgpallikoondise peatreener Karel Voolaid. FOTO: Natalia Fedosenko/Natalia Fedosenko/TASS Eesti meeste jalgpallikoondise peatreener Karel Voolaid lausus pärast 0:5 kaotust Hollandile, et soovib rahvusmeeskonna juhendajana jätkata, kuid otsuse langetab jalgpalliliidu juhatus. Voolaid määrati Eesti peatreeneri kohusetäitjaks pärast tema eelkäija Martin Reimi vallandamist. Kuue mänguga (kodus Valgevene, kodus Holland, võõrsil Valgevene, kodus Saksamaa, võõrsil Ukraina, võõrsil Holland) sai Voolaidi juhendatav koondis ühe viigi ja viis kaotust. Jalgpalliliit teatab praegustel andmetel detsembri keskel, kas Voolaid jätkab peatreenerina või asub koondist juhendama uus mees. Voolaid vastas selleteemalisele küsimusele niimoodi: «Ma ei saa vastata juhatuse eest. Ütlesin teleülekandes, et ma ei oleks seda tööd vastu võtnud, kui ma poleks pikas perspektiivis oma võimetesse uskunud. Mul on jätkuvalt see soov olemas. Teised inimesed on otsustajad, mitte mina.» Ta lisas: «Ma ei läheks lennuki peale ega valmistaks mängijaid treeningul ette või peaks nendega individuaalvestlusi ja annaks meeskonnale sõnumi, kui ma ei usuks neisse. Ma tean, et ühel heal päeval tuleb jälle see sähvatus, aga et saada neid rohkem, tuleb uskuda sellesse, mida me teeme. Ma olen elu aeg uskunud, kui olen noortekoondistega tööd teinud. Me suudame suurtele raskusi tekitada. Tegelikult on peamine eesmärk olla konstantselt parem Lätist ja Leedust. Mõnikord kipume ennast võrdlema väga kaugel oleva eliidiga. Selles valiktsüklis vahepealse tasemega koondis oli ainult Valgevene. Põhja-Iirimaa on teistmoodi eliit, kel pole palliga supervendasid, keda mitmekümne miljoni eest müüakse, aga neil on mõnemiljonilised väga head kaitsjad. Kõikidest alagruppidest tagumised kaks koondist on meie päris mõõdupuu, aga me ei saanud nendega kuus või seitse korda rinda pista.» 	Sport	Andres Vaher, Amsterdam	0	16
20. november 2019, 0:30	https://maailm.postimees.ee/6830269/usa-kolonelleitnandi-sonul-pakuti-talle-ukraina-kaitseministri-kohta	Postimees	USA kolonelleitnandi sõnul pakuti talle Ukraina kaitseministri kohta	Alexander Vindman Esindajatekojas. FOTO: Shawn Thew/Zumapress/Scanpix USA riikliku julgeolekunõukogu Ukraina ekspert Alexander Vindman tunnistas teisipäeval esindajatekoja tagandamisjuurdlusele, et talle pakuti Ukraina kaitseministri ametikohta. Kolonelleitnandi sõnul pakuti talle seda korduvalt. «Keeldusin iga kord. See oleks olnud suur au ja olen kursis, et mitmed on jätnud armee ja abistanud arenevaid demokraatiaid selles maailmanurgas,» ütles Vindman. «Aga ma olen siiski ameeriklane ja hülgasin pakkumised koheselt,» jätkas Vindman. Vindmani kinnitusel teatas ta pakkumistest iga kord ka ülemustele. Kaks Valge Maja julgeolekunõunikku, kes kuulsid president Donald Trumpi juulikuist telefonivestlust Ukraina riigipeaga, andsid teisipäeval tunnistusi esindajatekoja tagandamisjuurdlusele. Vindman ja tema kolleeg asepresident Mike Pence'i meeskonnas Jennifer Williams, rääkisid oma murest, mis puudutas Trumpi 25. juuli vestlust Ukraina vastvalitud presidendiga, kus ta soovis poliitilist juurdlust Joe Bideni suhtes. Vindman, kes saabus Kapitooliumile sõjaväevormis, mille rinda ehtisid teenetemedalid, ütles, et teavitas julgeolekunõukogu juhte oma muredest. 	Maailm	STT/BNS	0	0
20. november 2019, 0:02	https://parnu.postimees.ee/6829874/sadama-kossutiim-sai-kaks-meest-juurde-ent-kaotas-uhe	Postimees	Sadama kossutiim sai kaks meest juurde, ent kaotas ühe	Hiljuti Sadama tiimiga liitunud 24aastane lätlane Ivars Žvigurs (palliga) on atleetlik ja suudab mängida mitmel positsioonil. FOTO: Lilli Tölp Novembris hankis Sadam lisajõudu, kui tiimiga liitus kaks ääremängijat: lätlane Ivars Žvigurs ja serblane Marko Stojadinovic. Viimati tuli Eesti pronksitiimi 203sentimeetrine Stojadinovic, kes pallis varem Serbia ja Rumeenia kõrgliigas. Debüütmängus, mis kaotati võõrsil Valmierale ühe silmaga, kogunes serblase kontosse pea 24 minutiga kaks punkti (visked 1/6), viis lauapalli ja kaks vaheltlõiget. Juhendaja sõnul ei saa veel suuri järeldusi teha, kuna 30aastane sebrlane liitus tiimiga alles päev enne mängu. “Puhas viskaja ja kogenud mängumees positsioon nelja peal, ta saab rünnakul teistele ruumi teha. Arvan, et klassi on tal küllalt,” iseloomustas hiljuti Eesti koondise abitreeneriks valitud Rannula. 	Pärnu Postimees	Märt Pilme	0	0
20. november 2019, 0:01	https://parnu.postimees.ee/6829861/kirjuvoitu-kuid-ikka-juri-arrak	Postimees	Kirjuvõitu, kuid ikka Jüri Arrak	Kunstnik Jüri Arrak avas üleeile Pärnus oma joonistuste näituse “Surematu”. FOTO: Urmas Luik Kui tahad kunstiga sügavuti tegelda, pead oskama joonistada. See ei tähenda, et kritseldad 50 aastat järjest modelli järgi visandit. Kuid joonistamine eeldab distsipliini, mis on võrreldav Preisi sõjakooliga. Nii tuli kunstiinstituudi õpilastelgi igal hommikul kaks tundi joonistada. Viis aastat järjest. “Hakka või ülikooliloengut pidama,” naljatas üleeile suvepealinnas oma näituse avanud kunstnik Jüri Arrak, kelle sõnutsi tänapäeval kunstitudeng sellist režiimi ei kannataks. “Olen 83aastasena märganud, et räägin palju rohkem kui varem. See võib olla sellepärast nii, et vanale mehele antakse alati andeks,” jätkas ta. Uue kunsti muuseumi väiksesse saali oli kogunenud paarkümmend särasilmset kuulajat, kes Eesti üht tuntumat kunstnikku pikisilmi ootasid. Tol hetkel juhuslikult galeriisse potsatanud külaline osanuks eeldada, et kõneleja on tähtis figuur. Seisis viimasena mainitu ju (enda) joonistustega kaunistatud poodiumil. Tema ees välkusid kaamerad. Kottidest ja taskutest haarati mobiiltelefonidki, et lisada pilt Arrakust oma digitaalsesse fotoalbumisse. Päevakangelaselgi oli peos digiaparaat. 	Pärnu Postimees	Laura Vadam	0	29
20. november 2019, 0:00	https://tartu.postimees.ee/6830086/tartu-abilinnapea-ahvardamises-ei-tuvastatud-kuritegu	Postimees	Tartu abilinnapea ähvardamises ei tuvastatud kuritegu	Monica Rand ütles eile, et ei ole uurimisorganite järeldusega nõus ning kavatseb juristidega arutada, kuidas edasi minna. FOTO: Margus Ansu Politsei lõpetas Lõuna ringkonnaprokuratuuri loal kriminaalmenetluse, milles selgitati Tartu abilinnapeale Monica Rannale 7. novembril tehtud ähvarduse asjaolusid. Prokuratuuri hinnangul käitus abilinnapea hirmu tekitanud ähvarduse tõttu politseisse pöördudes õigesti, kuid pärast asjaolude kontrollimist ei olnud alust arvata, et ähvardus võidakse täide viia. Seega ei pandud toime kuritegu. Lõuna ringkonnaprokurör Tatjana Tamm teatas, et 80-aastane naine helistas abilinnapeale, et avaldada rahulolematust Ranna käitumise suhtes. «Mõlemad olid telefonikõne ajal emotsionaalsed ja vaidlesid mõlema jaoks olulisel teemal,» selgitas Tamm kirjalikult vahendatud teates. «Eakas naine rääkis vaidluse käigus, et inimese halvad teod tasuvad lõpuks talle endale kätte, ning rääkis abilinnapeale loo enda tuttavast ja tema lähedasest, mida kannatanu tõlgendas tapmisähvardusena enda lähedase suhtes. Eaka naise sõnul ei onud tema eesmärk kelleski hirmu tekitada, vaid ta püüdis abilinnapealt endale olulise probleemi kohta aru pärida ja teda manitseda.» Surm ja kirst 	Tartu Postimees	Jüri Saar	0	0
19. november 2019, 23:46	https://sport.postimees.ee/6830254/postimehe-aruanne-hollandist-kui-uhed-ei-suuda-ja-teised-ei-viitsi-aga-ikka-skoorivad	Postimees	Postimehe aruanne Hollandist: kui ühed ei suuda ja teised ei viitsi, aga ikka skoorivad	Eesti meeste jalgpallikoondis lõpetas 2020. aasta EM-valiksarja 0:5 kaotusega Hollandi rahvusmeeskonnale. FOTO: Piroschka van de Wouw/REUTERS Eesti jalgpallikoondis lõpetas viimase paari kümnendi selgelt nukraima valiksarja 0:5 kaotusega Hollandis. Duelli saatuse otsustasid võõrustajate kaks kiiret väravat, misjärel Eesti tõstis veidi pead, et siis taas langeda. Kuu tagasi Tallinnas kaotasime Hollandile 0:4, nüüd 0:5. Kas see kaotus oli parem või halvem ning mil moel minna siit edasi, mõtiskleb Postimehe Amsterdamis vastvalminud aruanne. Mitte kellega, aga kuidas edasi? Järgnevad lauseid ja numbreid on valus kirjutada, aga tõest mööda vaadata oleks ka ju rumal ja kohatu. Eesti koondis lõpetas EM-valikgrupi viimase viienda kohaga, kogus ühe punkti (0:0 viigi eest Valgevenega), lõi ise kaks ja lasi endale lüüa 26 väravat. Jah, üle veerandsaja värava kaheksa kohtumisega. Ehk teisisõnu: meie võrk sahises kriips enam kui kolm korda mängus. Kommentaarid on siinkohal liigsed. Nüüd peab jalgpalliliit otsustama, kas jätkata suvel Martin Reimilt peatreeneri ohjad saanud Karel Voolaidiga või muuta uuesti paadi suunda. Järgmised mõisa (ehk punktide) peale mängud peetakse uue aasta sügisel. Millised on ühe või teise valiku plussid-miinused, on viimaste mängude aegu juba piisavalt arutletud. Kuid üks on (vähemalt mulle) päevselge: peatreeneri rahvusest või persoonist märksa olulisem on sügav sisekaemus ja pilt, kuidas me kavatseme sest sügavast august välja ronida? Kahe oranži põlvkonna pidu. Amsterdami kaunil pallimurul toimunust polegi õigupoolest ülemäära palju kirjutada. See oli nagu kinoõhtu sõprade seltsis – ainsa vahega, et kui filmi puänt on (tavaliselt) teadmata, siis tolle vutiheitluse algus ja lõpp olid kõigile juba varakult selged. Et ka tabelist tulenev pinge puudus, lavastuski täiesti pingevaba etendus. Teatud hetkest alates ühed enam liigset ei viitsinud, teised paraku ei osanud. Holland lõi 6. minutil esimese ja 19. minutil teise värava ning lubas seejärel ka Eestil veidi lustida. Teise poolaja keskel lubas muidu raudkindlalt tegutsenud Karol Mets masinasse piraka eksimuse, veidi hiljem vormistas Hollandi tolle õhtu kapten Georginio Wijnaldum kübaratriki ning lõpu lähenedes Myron Boadu lõppseisu. Kübaratriki teinud Hollandi koondise poolkaitsja Georginio Wijnaldum. FOTO: Piroschka van de Wouw/REUTERS Kui Wijnaldum on juba teenekas tegija, siis 18-aastase Boadu värav oli tähendusrikas. AZ Alkmaari talent tegi A-koondise debüüdi ja temast sai esimene sel sajandil sündinud mängija, kes Hollandi A-koondise särgis skoorida suutis. Esimest korda esindas kodumaa põhirivistust ka Boadu kaks aastat vanem klubikaaslane Calvin Stengs. Kohati nagu mängime. Või siis mitte? Periooditi suutsid sinisärgid palli liigutada, surve alt välja tulla ja ka pealelöökideni jõuda nauditava ladususega, ent vana häda – i-le täpi panemine – lõi taas välja. Kord nappis viimase söödu, siis pealelöögi kvaliteedist. Või hoidis keegi palli murdosa sekund liiga kaua. Või oli natuke ebaõnne. Fakt, et pidanuksime suutma Hollandi lohakuse ja üleolekutunde ära kasutama. Et me seda taas ei suutnud, osundas veelkord selgelt: võimaluste realiseerimine peab mingil imeviisil paranema. Igatahes oli alates 30. minutist näidatu sümpaatsem kui varasem ses valiksarjas Saksamaa ja Hollandi vastu suudetu. Muidugi võib jäädagi arutlema, kuivõrd tulenes Eesti palliga mäng võõrustajate laiskusest. Jäägu nonde järelduste tegemine (uute või vanade) treenerite pärusmaaks. Vähemalt said mängijad talvepuhkusele midagigi natuke positiivset kaasa võtta. Lisaks sellele, et päris Mainzi-laadne lagunemine ei tõusnud kordagi päevakorda. Kaua veel meid «surnud pallidega» tapetakse? Mis aga puudutab Hollandi kaht kiiret väravat, siis siin tuletasid vanad hädad end valusalt meelde. Esimestel minutitel nähtu meenutas äravahetamiseni juunikuist Mainzi 0:8 õudu. Ka siis parkisid sakslased kaheksa mängijat meie karistusala lähistele ning Eesti liinid vajusid lootusetult madalale. Täpselt sama juhtus Amsterdamis. Mõni ime siis, et seekordne äärekaitsja Quincy Promes sai vabalt tsenderdada ja Wijnaldum sama rahulikult skoori avada. 2:0 oli aga oktoobrikuise Tallinnas toimunud Eesti – Hollandi mängu koopia. Siis salvasid Oranjed. meid kolm korda ühel või teisel kujul tsenderdustega ning võitsid lõpuks 4:0. Nüüd mängiti nurgalöök lahti, Mihkel Ainsalu magas Nathan Ake lootusetult maha ja oligi teine pall Sergei Lepmetsa võrgus. EM-valikmäng: Holland - Eesti. FOTO: via www.imago-images.de/imago images/Pro Shots Kui esimese värava sünnilugu võib veel kuidagi mõista, siis mustrit, mil moel meid standarditest juba mõnda aega karistatakse, mingil tingimusel mitte. Nn. «surnud pallide» olukorrad peavad saama hoopis meie üheks meie vähestest trumpidest, mitte pidevaks komistuskiviks. Kas järelkasv tõstab pead? Aga lõpetuseks tagasi alguse juurde. Lootuses, et meie jalgpalli tulevik on tänasest helgem, laskem taaskord kõnelda numbritel. Eesti U19 koondis lõpetas täna EM-valikturniiri Rootsis, kus kaotas kõik kolm mängu väravate vahega 0:15. Viimases heitluses tunnistati Sloveenia 7:0 paremust. A-koondise vahetu järelkasv ehk U21 rivistus alistus viimati Serbiale 0:6 – Igor Prinsi hoolealustel on tabelis üks võit (Läti üle) ja neli kaotust. Siinkohal on paslik meenutada, et Eesti võõrustab kevadel U17 EM-finaalturniiri, kus Vana Maailma 16 parema seltskonnas asuvad võimekust testima ka Eesti noormehed. 	Sport	Andres Vaher, Amsterdam	0	8
19. november 2019, 23:46	https://majandus24.postimees.ee/6830241/video-soidu-ajal-ules-tostetud-visiir-ehmatas-parvlaeva-reisijat	Postimees	Video: sõidu ajal üles tõstetud visiir ehmatas parvlaeva reisijat	Teisipäeval parvlaeval Piret Virtsust Kuivastusse sõitnud Postimehe lugejat ehmatas sõidu ajal pikalt üles tõstetud visiir. Video saatnud lugeja sõnul tõsteti visiir üles enam kui viis minutit enne sildumist Kuivastus. Samal ajal oli merel tugev lainetus. Vööris seisvate sõidukite seas torkab silma suur kütuseveok. Ühtlasi tuletab video autor meelde, et just Eesti reisilaeva tabas Teise maailmasõja järgse suurim katastroof Läänemerel. AS Tallinna Sadam turundus- ja kommunikatsiooniosakonna juhataja Sirle Arro sõnul on üsna tavapärane, et veidi enne sildumist visiir üles tõstetakse. Seekord aga oli vööriosa avatud mõnevõrra kauem, kuna laeval oli praktikal uus tüürimees. «Aga midagi ohtlikku selles ei olnud,» kinnitas Arro. 	Majandus	Postimees	6	3
19. november 2019, 23:39	https://sport.postimees.ee/6830249/wales-paases-ponevusmangude-jarel-emile-belgia-loputas-kuprost	Postimees	Wales pääses põnevusmängude järel EMile, Belgia loputas Küprost	Walesi jalgpallikoondis jõudis EMile. FOTO: via www.imago-images.de/imago images/Colorsport Jalgpalli EM-valiksarjas selgusid viimased edasipääsejad. Tähtsa võidu võttis Wales, Belgia ja Venemaa said kirja suured võidud. E-alagrupis olid edasipääsejad lahtised viimaste hetkedeni. Varasemalt oli edasipääsu kindlustanud Horvaatia, teise EM-pileti nimel läks aga põnevaks heitluseks. Enne õhtuseid mänge oli teisel kohal Ungari 12 punktiga, kolmas oli Wales 11 punktiga ning kolmas Slovakkia 10 punktiga. Walesil oli vaja edasipääsu teenimiseks võita Ungarit ning sellega said nad ka hästi hakkama. Aaron Ramsey väravatest alistati 2:0 Ungari ja nii teeniti 14 punktiga edasipääs. Slovakia võitis samal ajal 1:0 Aserbaidžaani, kuid sellest piisas vaid alagrupis kolmanda koha saamiseks. Ungari langes viimase vooruga alagrupis neljandaks. E-alagrupi lõppseis: G-alagrupis oli varem selge, et Poola ning Austria on alagrupist edasi pääsenud. Alagrupi võitnud Poola võitis 3:2 Sloveeniat, Austria sai aga üllatuskaotuse Lätilt, kes sai viimase kohtumisega kirja valiksarja ainsad punktid. Läti 1:0 võidumängus lõi värava Marcis Oss. Põhja-Makedoonia alistas omas kohtumises 1:0 Iisraeli. G-alagrupi lõppseis: I-alagrupis olid samuti asjad juba varasemalt selged. Belgia alistas viimases kohtumises 6:1 Küprose, mis tähendas, et valiksarja jooksul võideti kõik 10 kohtumist. Venemaa alistas 5:0 San Marino ning pääses samuti EMile. Šotimaa alistas viimases mängus 3:1 Kasahstani. 	Sport	Aleks Lesk	0	0
19. november 2019, 23:34	https://sport.postimees.ee/6829983/blogi-ja-galerii-julgelt-manginud-eesti-sai-hollandis-koslepi	Postimees	Blogi ja galerii: julgelt mänginud Eesti sai Hollandis koslepi	Eesti meeste jalgpallikoondis pani 2020. aasta EM-valiksarjale punkti Amsterdamis, kus kaotas hirmkõvale Hollandi rahvusmeeskonnale 0:5. Holland haaras 53 000 pealtvaatajat mahutaval Johan Cruyff Arenal juhtohjad juba kuuendal minutil, kui meeskonnakaaslase tsenderduse realiseeris tabamuseks Georginio Wijnaldum. 13 minutit hiljem mängis Hollandi nurgalöögi lühidalt lahti ja tsenderdas palli karistusalasse, kus kerkis kõige kõrgemale Nathan Ake, kes suunas palli peaga Eesti väravasse. Esimese poolaja teisel poolel sai Eesti mitu rünnakut ja pealelööki, kuid ohtlikke võimalusi tekitada ei suutnud. Puhkepausile mindi võõrustajate kaheväravalises eduseisus. Eesti mängis julgelt edasi, kuid seesama liigne julgus maksis 66. minutil kätte, kui Karol Mets kaotas Eesti värava lähistel palli ja Wijnaldum realiseeris Sergei Lepmetsa vastu üks-üks olukorra. 79. minutil sai igapäevajalgpalli Liverpoolis mängiv Wijnaldum kirja kübaratriki, lõppseisu vormistas 87. minutil Myron Boadu. Kuigi teisel üleminutil tekkis Konstantin Vassiljevil oivaline võimalus, siis auväravat ei sündinud ja Holland sai viieväravalise võidu. Saksamaa alistas samal ajal Frankfurdis toimunud mängus Põhja-Iirimaa 6:1 ja kindlustas C-alagrupis esikoha. Kübaratriki sai kirja Serge Gnabry, kaks väravat lisas Leon Goretzka ja ühe Julian Brandt. Seitsmendal minutil juhtima asunud Põhja-Iirimaa värava eest hoolitses Michael Smith. Saksamaa järel pääses C-grupist finaalturniirile Holland. Valgevene vastu ühe punkti teeninud Eesti sai viienda ehk viimase koha. Tabeliseis: Saksamaa 21 punkti, Holland 19 p, Põhja-Iirimaa 13 p, Valgevene 4 p, Eesti 1 p. Enne mängu: Holland kindlustas koha EM-finaalturniiril möödunud laupäeval, kui Belfastis mängiti väravateta viiki Põhja-Iirimaaga. Hollandil on mängus alagrupi esikoht, kuid selleks tuleb Eesti alistada ja loota, et Saksamaa ei saa Frankfurdis jagu Põhja-Iirimaast. Isegi kui Eesti võidab Hollandit ja kerkib Valgevenega samale pulgale, tuleb sinisärkidel leppida alagrupis viienda ehk viimase kohaga, sest omavahelistes mängudes olid valgevenelased paremad. Seis C-alagrupis: Saksamaa 18 punkti (7 mängust), Holland 16 p (7), Põhja-Iirimaa 13 p (7), Valgevene 4 p (8), Eesti 1 p (7). Eesti on Hollandile kaotanud neli korda ja mänginud ühe kohtumise viiki. Eelmises omavahelises mängus jäid hollandlased peale 4:0, kui 9. septembril 2019 Lilleküla staadionil peetud EM-valikmängus skooris kahel korral Ryan Babel, sihile jõudsid ka Memphis Depay ja Georginio Wijnaldum. 	Sport	Kris Ilves, Andres Vaher	3	11
19. november 2019, 23:13	https://sport.postimees.ee/6830237/ross-brawn-ferrari-soitjad-peavad-oppima-vastutust-votma-nagu-hamilton	Postimees	Ross Brawn: Ferrari sõitjad peavad õppima vastutust võtma nagu Hamilton	Ross Brawn. FOTO: James Moy/James Moy Photography/PA Images Endine Ferrari tehniline direktor ja praegune F1 sarja motospordi direktor Ross Brawn leiab, et Ferrari sõitjad peaksid õppima vastutust võtma. Möödunud vormel 1 sarja etapil Brasiilias põrkasid omavahel kokku Ferrari piloodid Charles Leclerc ning Sebastian Vettel. Kumbi Ferrari sõitjatest ei tunnistanud olukorras oma viga. «Ma ei taha öelda, kelle viga see oli, see pole minu ülesanne ega eesmärk. Küll aga oleks minu arust olnud meeldiv, kui nad oleksid järginud Hamiltoni eeskuju ja süü omaks võtnud nagu tegi britt, kes koheselt vabandas kokkupõrke tõttu ja võttis süü omaks,» rääkis Brawn Autospordile. «Kui Ferrari tõesti soovib teha lõpu Mercedese valitsemisajale, peavad nad suutma selliseid asju järgmisel hooajal vältida. Lihtsalt masina kiiremaks muutmisest ei piisa. F1 on ikkagi meeskonnasport,» lausus Brawn. 	Sport	Postimees Sport	0	0
